text,category
"﻿
काठमाण्डौ । प्रभु समूह अन्तर्गतको भगिनी संस्था प्रभु हेलिकप्टरले अमेरिकामा निर्मित च्यदष्लकयल च्टट नयाँ हेलिकप्टर नेपालमा भित्र्याएको छ ।
असोज २३ गते पोखरामा सफलतापूर्वक परिक्षण उडान सम्पन्न गरेको उक्त हेलिकप्टरद्वारा चाडै नै नेपाली आकाशमा व्यवसायिक उडान शुरु गर्ने लक्ष्य रहेको कम्पनीले जनाएको छ । यो सहित प्रभु हेलिकोप्टसँग अहिले अमेरिकामा निर्मित दुई वटा हेलिकोप्टर रहेका छन् ।
पोखरा र काठमाडौँमा आधार बनाएर हेलीकप्टरद्वारा दैनिक साइट सिन, माउन्टेन फ्लाइट, एयर एम्बुलेन्स तथा उद्धार लगायतका काममा उडान गर्ने छ ।
कम्पनीको पोखरामा आफ्नै ह्याङ्गरमा नियमित परिक्षण तथा मर्मत सम्भार गरी सुरक्षित तथा भरपर्दो सेवाकोे प्रत्याभूति गरिएको प्रभु हेलिकोप्टरले जनाएको छ । प्रभु हेलिकप्टरले क्रमिक रुपमा नँया हेलिकप्टरहरु थप्दै हवाई क्षेत्रमा गुणस्तरीय सेवा दिंदै पर्यटन क्षेत्रको विकासमा टेवा पुर्‍याउने योजना राखेको बताएको छ ।
प्रभु समूह अन्तरगत प्रभु बैंक, प्रभु इन्स्योरेन्स, प्रभु क्यापिटल, प्रभु मनी ट्रान्सफर लगायतका कम्पनी संचालनमा छन् ।",tourism
"﻿
१ कातिक, खोटाङ । जिल्लाको पर्यटकीयस्थल मझुवागढी जानका लागि फलामे रेलिङसहितको पदमार्ग निर्माण गरिएको छ । गढी आवतजावत गर्ने आन्तरिक तथा बाह्य पर्यटकलाई लक्षित गरेर दिक्तेलस्थित हाटडाँडादेखि भगवतीपार्कसम्म फलामे रेलिङसहितको पदमार्ग निर्माण गरिएको हो ।

जिल्ला विकास समितिमार्फत सञ्चालित एसबिएलएल परियोजनाको आर्थिक तथा जिल्ला प्राविधिक कार्यालय खोटाङको प्राविधिक सहयोगमा पदमार्ग निर्माण गरिएको उपभोक्ता समितिका अध्यक्ष भूपराज राईले बताए। अध्यक्ष राईका अनुसार हाटडाँडादेखि चार खण्ड गरेर क्रमिक रुपमा तीन आर्थिक वर्ष लगाएर फलामे रेलिङसहितको पदमार्ग निर्माण गरिएको हो ।
पदमार्ग निर्माण भएपछि आन्तरिक तथा बाह्य पर्यटकलाई आवतजावतमा सहज भएको गढी संरक्षण तथा पर्यटन विकास समितिका अध्यक्ष बबी चाम्लिङले बताए ।
सदरमुकाम दिक्तेलबाट करिब ४५ मिनेट पैदल यात्रापछि पुगिने गढीलाई संरक्षण र विकास गर्न परियोजनाले रु ४० लाख ५० हजार सहयोग गरेको छ । तीन वर्षअघिदेखि निर्माणको काम थालिएको पदमार्ग हालै सम्पन्न भएको जिल्ला प्राविधिक कार्यालय खोटाङका प्रमुख इन्जिनियर राजु श्रेष्ठले जानकारी दिए ।
समुद्री सतहदेखि करिब दुई हजार मिटर अग्लो डाँडामा रहेको मझुवागढीमा विसं १८०४ सम्म राजा रणवीर हाङले राज्य गरेको प्रमाण छ । चारैतिर जङ्गलले घेरिएको सो गढीमा अहिले दैनिक ५०÷६० जना आन्तरिक पर्यटक घुम्न र विभिन्न ठाउँको दृष्य अवलोकन गर्न आउने गरेका छन् ।
गढी परिसरमा पर्यटकका लागि वर्षात्को समयमा बस्ने पाल तथा पानीको व्यवस्थासमेत मिलाइएको छ ।
मझुवाको अर्थ माझ भन्ने बुझिन्छ । मझुवा गढीको पश्चिम दिशामा महुरेगढी, हाल नुनथला गाविसमा रहेको छ । त्यस्तै, पूर्वमा चुइचुम्वागढी याम्खा गाविसमा पर्छ भने, दक्षिणमा खाम्तेल गढी हाल राजापानी गाविसमा रहेको छ ।
चारैतिर गढी रहेको मझुवा बीचमा पर्ने भएकाले उक्त ठाउँको नाम मझुवागढी भनिएको जानाकार बताउँछन् ।
गढीको केही तल कालिका भगवती मन्दिर रहेको छ । गढीमा हरेक वैशाखे पूर्णिमाको दिन पूजा गर्दै साकेला नाच्ने गरिन्छ ।",tourism
"﻿
१ कात्तिक, काठमाडौं । पोखरामा माउन्ट कैलाश रिर्सोटले फ्रान्सको राजधानी पेरिसमा भएको इन्टरनेशनल बिड क्वालिटी कन्भेन्सनमा इन्टरनेशनल ‘गोल्ड स्टार फर क्वालिटी’ शिर्षकमा ‘बिड क्वालिटी अवार्ड २०१६’को उपाधि जितेको छ ।
फान्सको पेरिसमा भएको सो अर्वाडमा नेपालबाट पहिलो पटक छानिएको माउन्ट कैलाश रिसोर्ट पोखराले बिड क्वालिटी अवार्ड जितेको हो ।
विश्वभरी रहेका विभिन्न निजी कम्पनीले दिने सेवा सुबिधाको मूल्यांकन गरेर हरेक बर्ष बिजनेस ईन्टिय़टिभ डिरेक्सन (बिड)ले वर्ल्ड क्वालिटी कामिटमेन्ट अवार्ड गर्दै आएको छ ।
माउन्ट कैलाश रिसोर्ट पोखरा यो अवार्ड पाउने नेपालको पहिलो रिसोर्ट हो । पेरिसको होटेल हायातमा भएको अवार्ड वितरण कार्यक्रममा माउन्ट कैलाश रिसोर्ट पोखराका अध्यक्ष नरेश भट्टराइले अवार्ड ग्रहण गरेका थिए ।",tourism
"﻿
२ कात्तिक, लमजुङ (बेसीसहर) । हिमालपारीको जिल्ला मनाङ आन्तरिक पर्यटकको गन्तव्य बन्दै गएको छ । जिल्लामा मोटरबाटो बनेपछि आन्तरिक पर्यटक सवारी साधनबाट आउने क्रम बढेको हो ।

बिदा मनाउन र घुमघाम गर्नका लागि युवायुवती मोटरसाइकल तथा अन्य सार्वजनिक सवारीसाधन चडेर मनाङसम्म आउने आन्तरिक पर्यटक बढिरहेको मनाङ पर्यटन व्यवसायी समितिका अध्यक्ष विनोद गुरुङले बताए ।
“मनाङमा अहिले दैनिक काठमाडौँ, पोखरा, बुटवल, चितवन, पाल्पालगायतका स्थानबाट आन्तरिक पर्यटक आउने गरेका छन्” गुरुङले भने “सवारी सञ्चालनमा आएपछि लमजुङबाट पनि मनाङ घुम्न जानेको सङ्ख्यामा उल्लेख्य वृद्धि भएको छ ।”
माथिल्लो मनाङसम्म मोटरसाइकलमा पुग्न सकिने भएपछि गन्तव्य मनाङ बनाएर अधिकांश आन्तरिक पर्यटक आएको गुरुङले बताए । पछिल्लो समय मनाङमा पुगेका पर्यटक सजिलै तिलिचो तालसम्म पुग्ने गरेका छन् ।
“धेरैजसो आन्तरिक पर्यटक तिलिचो जानका लागि आएका छन्, केही चाँहि थोरङला पनि गएका छन्” गुरुङले भने । सडक सञ्जालले मनाङमा पर्यटकको आगमन घट्ने अनुमान गरिए पनि पछिल्लो समय आन्तरिक पर्यटक आगमनमा उल्लेख्य वृद्धि भएको छ । दैनिकजसो विदेशी तथा आन्तरिक पर्यटकको आगमन बढ्न थालेपछि मनाङका पर्यटन व्यवसायी उत्साहित भएका छन् ।

“सडक बनेपछि पैदलयात्री आउँदैनन् कि भन्ने धेरैको अनुमान थियो” गुरुङले भने “तर अहिले आन्तरिक पर्यटकको ओइरो लागेको छ ।” विश्व प्रसिद्ध थोराङला पासको लागि जाने पर्यटक हिमाली जिल्ला मनाडमा कम्तीमा दुई दिनसम्म बस्ने गर्दछन् । सिजनमा दैनिक २०० को हाराहारीमा आउने पर्यटकबाट स्थानीय व्यवसायीले राम्रै आम्दानी गर्ने गरेका छन् ।
हिउँ पर्ने र चाक्ला जग्गा जमिन नभएकाले मनाङमा अन्य खेतीपाती हुँदैन । मनाङको मुख्य बाली भनेको फापर, आलु नै हो । त्यसैले त्यहाँका तीन प्रतिशत मानिस मात्रै कृषि पेसामा छन् । मुख्य पेसाका रुपमा मनाङका नागरिकले पर्यटन व्यवसायलाई नै रोजेका छन् । मनाङका ८० प्रतिशत नागरिक पर्यटन व्यवसायमा लागेको बताइन्छ ।",tourism
"﻿
२ कात्तिक, बेनी (म्याग्दी) । चीनको स्वशासित क्षेत्र तिब्बतसँग सीमा जोडिएको मुस्ताङको कोरला नाका अवलोकन गर्न जानेको सङ्ख्या ह्वात्तै बढेको छ ।

सरकारले नाका सञ्चालनका लागि चीनसँग कूटनीतिक संवाद र भौतिक संरचनाको स्तरोन्नति गर्न थालेपछि व्यापारी, विद्यार्थी र अनुसन्धानकर्ता नाका पुगेर त्यहाँको वस्तुस्थिति अवलोकन गर्न थालेका हुन् ।
पश्चिमाञ्चल क्षेत्रका व्यापारी दसैँको बिदा मनाउन नाका अवलोकन गर्न थालेको लोमान्थाङका स्थानीय सुवर्ण विष्टले जानकारी दिए । “नाका खुले व्यापारिकरुपमा कसरी लाभ लिन सकिन्छ भन्ने नै व्यापारीको भ्रमणको मुख्य उद्देश्य हुने गरेको छ, उनले भने “दसैँलगत्तै लोमान्थाङ पुग्ने आन्तरिक पर्यटकको सङ्ख्यामा वृद्धि भएको छ । दैनिक २०० को हाराहारीमा पर्यटक त्यहाँ पुग्ने गरेको विष्टको भनाइ छ ।
लोमान्थाङबाट आधा घन्टाभित्र सवारीसाधनमै कोरलानाका पुग्न सकिन्छ । जीर्ण भएपनि नाकासम्म सडक सञ्जाल पुगेपछि सर्वसाधारणको पहुँच बढ्दै गएको हो ।
सीमा क्षेत्रमा चिनियाँ पक्षले सुरक्षामा कडाइ गर्ने भएकाले धेरै बेरसम्म बस्न नपाइने त्यहाँ पुगेका म्याग्दी उद्योग वाणिज्य सङ्घका महासचिव राजेश शाक्यको भनाइ छ । “नाका सञ्चालनका विषयमा हामीले आफ्नो ठाउँबाट व्यापक दबाब दिइरहेका छौँ, यो जसरी पनि खुल्नुपर्छ,” शाक्यले बताए।",tourism
"﻿
५ कात्तिक, गोरखा । भूकम्पले क्षति पुर्‍याएको गोरखा दरबारको पुनर्निर्माणमा ढिलाइ भएको छ ।
दरबारको जग तथा संरचनामा भूकम्पले क्षति पुर्‍याएकोले जगैदेखि पुनःनिर्माण गर्नुपर्ने देखिए पनि बजेटको अभाव हुँदा दरबारका मुख्य संरचना र कालिका मन्दिरको पुनःनिर्माण हुन सकेको छैन।
‘दरबारको गारो जीर्ण भइसक्यो । छानाबाट पानी चुहिन्छ”, गोरखा दरबार हेरचाह अड्डाका प्रमुख गणेश भट्टराईले  भने, “तल्लो तलाभन्दा माथिल्लो तला धेरै जीर्ण छ ।” दुईतले दरबारको अधिकांश ठाउँमा सालका काठ प्रयोग गरिएका छन् । भूकम्प गएको १८ महिना हुँदा पनि ऐतिहासिक, धार्मिक तथा पर्यटकीय महत्वको दरबार पुनःनिर्माणको काम नभएको हो ।
गोरखा दरबार छेउमा रहेको गुरु गोरखनाथको मन्दिर (गुफा) भने मर्मत गरिएको छ । भूकम्पले पूर्णरुपमा क्षति पुर्‍याएपछि गोरखनाथ मन्दिर टहरोमा सञ्चालित थियो । भूकम्प प्रतिरोधी मन्दिर बनाएपछि नियमितरुपमा पूजाआजा सुरु गरिएको भट्टराईको भनाइ छ । दरबार मर्मत गर्न पुरातत्व विभाग तथा सरकारसँग आग्रह गरेपनि बजेट अभाव हुँदै आएको भट्टराईले बताए ।
यसअघि पुरातत्व विभागले दरबारको अवस्थाबारे अध्ययन गरिसकेको छ । अध्ययन गरे पनि बजेटको व्यवस्था नगरेपछि दरबार मर्मत गर्न नसकिएको हो । दसैँका बेला दरबारको दसैँ घरमा सकसपूर्ण पूजाआजा तथा फूलपाती भित्र्याइएको भट्टराईको गुनासो छ ।
तत्कालीन राजा राम शाहले विसं १६६८ सालमा निर्माण गरेको दरबार भूकम्पपछि जीर्ण हुँदै गएको छ । दरबारमा विसं १७९९ मा पृथ्वीनारायण शाहले राज्याभिषेक गरेको इतिहास छ ।",tourism
"﻿
६ कात्तिक । जिल्लाको पश्चिमी गाविस डिकुवाका स्थानीयले पर्यटकीयस्थल भुम्जुडाँडासम्म पुग्नका लागि चन्दा उठाएर सडक निर्माण गरेका छन् ।

फाइल फोटो
भुम्जुडाँडा घुम्न आउने पर्यटकलाई लक्षित गर्दै डिकुवाका १८ घर स्थानीयले एक हजारदेखि पाँच हजारसम्म चन्दा उठाएर तीन किलोमिटर सडक निर्माण गरेका हुन् ।
१४ लाख बढीको लगानीमा निर्माण गरिएको सडकका लागि गाविसको तीन लाख सहयोग रहेको निर्माण उपभोक्ता समितिका संयोजक बागदल खत्रीले बताए ।
पर्यटकीयस्थल भुम्जुडाँडा मध्यपहाडी लोकमार्गअन्तर्गत जयराम–हलेसी सडकखण्डको डिकुवा गाविसमा पर्दछ । सदरमुकाम दिक्तेलबाट च्यास्मिटार–डिकुवा हुँदै भुम्जुडाँडा पुग्ने बाटो खुलाइएको निर्माण उपभोक्ता समितिले जनाएको छ ।
भुम्जुडाँडामा खोटाङको पश्चिमी गाविससँगै छिमेकी जिल्ला उदयपुर, ओखलढुङ्गा, रामेछाप, सिन्धुली, सिराहा, सप्तरी, सुनसरी, मोरङलगायतका पर्यटक आउने गरेका छन् । पछिल्लो समय भुम्जुडाँडामा पर्यटकको आगमन वृद्धि हुँदै गएपछि उनीहरुको सुविधाका लागि चौतर्फी विकासमा स्थानीय लागि परेका छन् ।",tourism
"﻿
६ कत्तिक, काठमाडौं । आगामी मंसिर ६ गते संखुवासभामा मकालु हिरक महोत्सव हुने भएको छ । मकालु हिमालमा मानव पाहिला टेकेको ६० बर्ष पुगेको असरमा मकालु हिरक महोत्सव गर्न लागिएको हो । संखुवासभाको चिचिलामा हुने मकालु हिरक महोत्सव मसिर ५ ,६ र ७ गते सम्म चल्ने आयोजक समितिले जनाएको छ ।
मकालु हिरक महोत्सव आयोजक समितिले सनिबार राजधानीमा पत्रकार सम्मेलन गरी महोत्सवबारे जानकारी गराएको हो ।
नेपालमा मात्रै नभई विश्वभर मकालु हिमालबारे जानकारी गराउने उपयुक्त अवसरको रुपमा महोत्सवलाई लिएको आयोजक समितिले जनाएको छ ।",tourism
"﻿
७ कात्तिक, चितवन । पर्यटकीय नगरी सौराहामा पहिलो सांगीतिक रेस्टुरेन्ट “बलेसी रेस्टुरेन्ट” सञ्चालनमा आएको छ ।
स्वदेशी तथा विदेशी पर्यिटकहरुको मागलाई मध्येनजर गर्दैै गीत संगीतसहित विभिन्न खानाका परिवारको स्वादको मज्जा एकसाथ लिन नयाँ प्योकजका रुपमा “बलेसी रेस्टुरेन्ट” सञ्चालनमा आएको हो ।
‘जंगल सफारी, हात्ती सफारी, डुंगा सयर, जीप सफारी, जंगल बाक, गाडा सयर, थारु नयाँको मज्जा लिँदै आएका पर्यटकहरुले आएका थिए,’ बलेसी रेस्टुरेन्टका सञ्चालक विनोद लोप्चनले भने ‘अब साँगितक मज्जासहितको नेपाली र विदेशी हरेक प्रकार परिकारको स्वादमा पर्यटकहरु रमाउने छन् ।’
नयाँ प्रयोगसहितको रेस्टुरेन्ट संचालनमा “बलेसी रेस्टुरेन्ट” सौराहाकै पर्यटन क्षेत्रमा आधा दशकदेखि सक्रिय युवा उद्यमीहरु विनोद लोप्चन र सुजन भट्टले सांगेतिक रेस्टुरेन्ट सञ्चालनमा ल्याएका हुन् ।
सिजनल नभई सदाभार बनेको सौराहामा सञ्चालन आएको रेष्टुरेन्ट पर्यटकहरुलाई नयाँ प्याकेजका रुपमा थपिनु सौराहाको पर्यटनमा नयाँ आयाम भएको क्षेत्रीय होटल संघका अध्यक्ष ज्ञानेन्द्रकुमार विष्टले बताए ।
बलेसीले सौराहामा संगितमा रमाउन चाहाने पर्यटकहरुको मन जित्ने रेष्टुरेन्ट एण्ड बार एशोसिएसन नेपाल -रेवान) सौराहाका अध्यक्ष लालबहादुर भट्ट (राजन)ले बताए ।
सो रेस्टुरेन्टको एक कार्यक्रमकाबीच नवनायिका मरिस्का पोखरेल र नेपाली युवा उद्यमी मञ्च चितवनका अध्यक्ष निर्देश सेढाईले संयुक्त रुपमा रिबन काटेर उद्घाटन गरेका थिए ।
रेस्टुरेन्ट संचालक विनोद लोप्चनका अनुसार सुरुमा साताको शुक्रबार, शनिबार र बुधबार गरी तीन दिन सांगेतिक कार्यक्रम हुने माग वमोजिम वढाइनेछ ।
आन्तरीक पर्यटकलाई मनोरञ्जन दिने उदेश्यले सौराहामा नयाँ प्रयोग गरिएको अर्को सञ्चालक सुजन भट्टले जानकारी दिए । उनका अनुसार रेष्टुरेन्टमा निर्माणमा ३० लाख रुपैयाँ बढी खर्च भएको बताए । यसअघि सौराहामा सांगेतिक रेस्टुरेन्ट थिएन् ।
रेस्टुरेन्टमा विषेश गरी भारतीय खाना पाइन्छ । सौराहामा ७० वटा रेस्टुरेन्ट तथा करिव १ सय ५० वटा ठुला होटल छन् ।
रेस्टुरेन्ट संचालक विनोद लोप्चनको अध्यक्षतामा भएको उद्घाटन कार्यक्रममा इलाका प्रहरी कार्यालय रत्ननगरका प्रहरी नायव उपरिक्षक नारायण रञ्जितकार, चितवन राष्ट्रिय निकुञ्जका रेन्जर छत्रवहादुर खड्का लगायतले शुभकामना मन्तव्य राखेका थिए ।",tourism
"﻿
७ कात्तिक, इलाम । कात्तिक महिना सुरु भएसँगै मौसम खुलेपछि जिल्लाका पर्यटकीयस्थल पर्यटकले भरिभराउ हुन थालेका छन् । मौसम खुलेसँगै जिल्लाका कन्याम, अन्तु, पशुपतिनगर, सन्दकपुर, माईपोखरी, पाभीभरा, गजुरमुखी लगायतका धार्मिक तथा पर्यटकीयस्थल आन्तरिक तथा बाह्य पर्यटकले खचाखच भएका हुन् ।

कन्यामबाट दार्जिलिङ हुँदै सिक्किम, कालेङपोङ भएर नेपाल फर्कने र शैक्षिक भ्रमणमा आउने आन्तरिक पर्यटक अधिक छन् ।
सूर्याेदय र सूर्यास्तका लागि प्रख्यात अन्तुडाँडामा पनि पर्यटकको बाक्लै उपस्थिति छ । हेटौँडाबाट आउनुभएकी अस्मिता खड्काले अन्तुडाडाँबाट सूर्योदयको दृश्यावलोकन राम्रो भएको बताए ।
तराई र पश्चिमी जिल्लाका साथै विदेशी पर्यटक यतिबेला कन्यामसँगै माईपोखरी, टोड्के झर्ना हुँदै छिन्टापु, सन्दकपुरसम्म जाने पर्यटक धेरै भएको पर्यटन व्यवसायीसमेत रहनुभएका पूर्वेली जिप तथा ट्याक्सी व्यवसायी सङ्घका अध्यक्ष गृष्म सुब्बाले बताए।
गत वर्षमा विदेशी पर्यटकको आवागमन पनि कम रहेको इलाममा यो वर्ष भने निक्कै बाक्लो उपस्थिति देख्दा पर्यटन व्यवसायी हर्षित छन् ।
“यहाँ दैनिक चार÷पाँच सयको हाराहारीमा स्वदेशी तथा विदेशी पर्यटक आउन थालेका छन्”, कन्याम इनका होटल सञ्चालक टीका ओडारी भन्छन्, “कहिलेकाहिँ त पर्यटकका सवारीसाधनले मेची राजमार्ग नै अवरूद्ध हुने गरेको छ ।” कन्याम आउने पर्यटकले हरियाली कन्याम, कञ्चनजङ्घा हिमालको दृश्यावलोकन गर्ने गरेका छन् भने घोडामा चढेर हरियाली क्षेत्रको अवलोकन गर्ने गरेका छन् ।
कन्याम आइपुगेका पर्यटक फिक्कल हुँदै पशुपतिनगरबाट भारततर्फ जाने भएकाले धेरै पर्यटक सदरमुकामतिर भने आउँदैनन् ।
पर्यटकीयस्थल सन्दकपुरमा पनि दैनिक तीन सयको हाराहारीमा पर्यटक आउने गरेको शेर्पा च्यालेट होटलले जनाएको छ । यहाँबाट सूर्याेदय, सूर्यास्त, कञ्चनजङ्घा हिमाल, पाँचथर, ताप्लेजुङ तथा भारतको विभिन्न स्थानको अवलोकन गर्न सकिन्छ ।",tourism
"﻿
७ कात्तिक, बैतडी । पर्यटन प्रवद्र्धन गर्ने उद्देश्यले सुदूरपश्चिमकै पहिलो प्याराग्लाइडिङ बैतडीको पाटनमा हुने भएको छ । प्याराग्लाइडिङका लागि प्राविधिक टोलीले उपयुक्त ठहर गरेपछि कात्तिकको तेस्रो सातामा मध्यपहाडी लोकमार्गको पश्चिमी सहर बैतडीको पाटनमा सुरु हुने भएको हो ।

यसअघि सुदूरपश्चिमेलीको मुख्य पर्व गौरालाई लक्षित गर्दै भदौ महिनाको पहिलो हप्तादेखि प्याराग्लाइडिङ सञ्चालनमा आउने भनिएको भए पनि प्राविधिक कारणले सञ्चालनमा आउन नसकेको बताइएको छ ।
भारतको हिमाञ्चलका धरम चन्दको नेतृत्वमा आएको एक प्राविधिक टोलीले सन् २०११ देखि सुदूरपश्चिमका विभिन्न स्थानमा प्याराग्लाइडिङ सम्भावनाबारे अध्ययन गरेको थियो ।
अध्ययनपश्चात् टोलीले बैतडीको पाटनमा उपयुक्त ठहर गरेको हो । प्राविधिक टोलीले पाटनको चार ठाउँबाट प्याराग्लाइडिङका लागि उपयुक्त भएको ठहर गरेको छ । पाटन नगरपालिका–१२ दहडाँडा, २ को जरौलीडाडा, १३ को अन्नाडीडाँडा र वडा नं ११ को हुरहुरे डाँडाबाट प्याराग्लाइडिङ गर्न सकिने देखिएको टोलीले ठहर गरेको हो ।
सुरुमा डडेल्धुराबाट प्याराग्लाइडिङका लागि परीक्षण गरिए पनि हावाको एकोहोरो बहावका कारण सम्भव नदेखिएको प्रविधिक टोलीका सदस्य श्यामराज भट्टले जानकारी दिए ।
त्यस्तै पाटन नगरपालिका–१३ को भिटास्थित पोखरी नजिकमा कटेज खोल्ने तयारी गरिएको छ । कटेज स्थापनापश्चात् स्थानीय परिकार राखिने बताइएको छ । सुदूरपश्चिमका स्थानीय परिकारमा खीर, माणा, फाणो, बटुको, डुपका, मकैको रोटीलगायत राखिने भएका छन् ।
पाटनभन्दा करिब आठ किलोमिटर पश्चिममा रहेको नेपालकै गहिरो गुफा पतालभुमेश्वर को प्रवद्र्धन र प्याराग्लाइडिङलाई व्यावसायिकीकरण गर्न संस्थागत रुपमै प्रयास गर्ने केन्द्रका अध्यक्ष तथा पाटनका स्थानीय युवा पुष्कर भण्डारीले बताए ।
भारतीय सहर दिल्ली, लखनऊ, नैनीताललगायत ठाउँमा घुम्न आउने पर्यटकलाई बैतडीमा भित्र्याउने लक्ष्य राखिएको छ । पर्यटक भित्र्याउन भारतका विभिन्न ठाउँमा रहेका प्याराग्लाइडिङ व्यवसायीसँग समन्वय गरिने बताइएको छ ।",tourism
"﻿
तपाई धार्मिक एवम् प्राकृतिक पर्यटनको प्रचुर सम्भावना बोकेको नमोबुद्ध पुग्नु भएको छ ? यदि पुग्नु भएको छैन भने जानुस तपाईले छुट्टै शाान्ति र बेग्लै आनन्दको अनुभुति गर्न पाउनुहुने छ ।
राजधानी काठमाडौंबाट ४३ किलोमिटर र धुलिखेलबाट जम्मा १३ किलोमिटर दूरीमा रहेको नमोबुद्ध धार्मिक एवम ऐतिहासिक महत्व बोगेको तिर्थस्थल मात्रै होइन, प्राकृतिक छटाले भरिपूर्ण मनोरमस्थल पनि हो ।
ऐतिहासिक सहर पनौतीबाट बल्थली, शंखु उपत्यका हुँदै नमोबुद्ध जानु भयो भने तपाईले अलौकिक प्राकृतिक दृश्य देख्न सक्नुहुने छ । पहाडलाई फोरेर सुसेली हाल्दै बगेको रोसी खोलको अवाजले तपाईलाई आनन्दित तुल्याउने छ ।
सुन्तलाका बगैचा, हलुवावेद, सल्लैसल्ला भएको जंगलको सुस्केरा, वरीपरी देखिने हरिया पहाड अनि ग्रामिण जीवनले तपाईको अर्कै संसारमा पुगेको आभाष दिलाउँछ ।
नमोबुद्धको प्राङ्गणमै पुगेपछि बुद्धका मन्त्र लिखित धजापतङ्गाले मनलाई शान्ति दिनुका साथै छुट्टै संसारको आभाव दिलाउने छ ।
बिहान गएर साझ फर्कन सकिने नमोबुद्ध काठमाडौंवासीका लागि हाइकिङको नजिकको उत्कृष्ट गन्तव्य हो ।
सो स्थानमा पछिल्लो समय अन्तरिक तथा बाह्य पर्यटकको संख्या उच्च रुपमा बढेको स्थानीय व्यवसायीहरु बताउँछन् ।",tourism
"﻿
८ कात्तिक, काठमाडौं । बुद्ध एयरले अन्तर्राष्ट्रिय उड्डयन प्राधिकरण (आइकाओ)को सहायतामा आफ्ना विभिन्न कार्यहरुलाई सुपरीवेक्षण गराएको छ । नेपाल नागरिक उड्डयन प्राधिकरण तथा आईकाओका प्रतिनिधि क्यापटेन मेरी हेलेन जुब्रीकिज, क्याप्टेन माइकल ब्लेण्ड र होजे एम स्यालग्योरोले बुद्ध एयरका विभिन्न एकाईहरुको अडिट गरेका हुन् ।
अडिटका क्रममा केहीमा सुधार गर्नुपर्ने जनाएको छ, उनीहरुले अडिटका विस्तृत विवरण केही दिनमा दिने जनाएको छ । अडिटका नतिजा निकै उत्साहप्रद रहेको बताए बुद्ध एयरका कार्यकारी निर्देशक विरेन्द्रबहादुर बस्नेत बताउँछन् । निर्देशक बस्नेतले प्राधिकरण तथा आईकाओका प्रतिवेदनलाई यथाशिघ्र सम्वोधन गर्ने जनाए ।
बुद्ध एयरले झण्डै दुई दशकदेखि नेपाल र नेपाली आकाशलाई जोड्दै स्वदेशी तथा विदेशी यात्रुलाई सेवा प्रदान गरिरहेको छ । बुद्धको बजार हिस्सेदारी ६१ प्रतिशत रहेको कम्पनीको दावी छ ।

हवाइ यात्रालाई थप व्यवस्थित तथा जोखिमहरुलाई न्यूनीकरणका लागि बुध्द एयरले आफ्ना कर्मचारी तथा विभिन्न जनशक्तिहरुलाई अन्तर्राष्ट्रियस्तरको तालिमका लागि विभिन्न देश तथा आईटाको प्रशिक्षण केन्द्र पठाउने गरेको छ ।
परनिर्भरता हटाउनका लागि बुद्ध एयरले आफ्नै अन्तर्राष्ट्रिय स्तरकै प्रशिक्षकहरु पनि तयार गरिरहेको छ । हवाइ यात्रालाई थप आरामदायी तथा जोखिम न्यूनिकरणका लागि बुध्द एयर विगतका वर्षहरुदेखि नै विभिन्न अन्तर्राष्ट्रिय हवाइ सुरक्षण परीक्षकहरुबाट विभिन्न विभाग, एकाईहरु जस्तै टेक्निकल, अपरेशन, ग्राउण्ड ह्याण्डलिङ तथा जनशक्तिहरुलाई अडिट (परीक्षण) गराइरहेको थियो ।",tourism
"﻿
१० कात्तिक, काठमाडौं । काठमाडौंबाट आफ्ना साथीभाइसँग पहिलोपटक लुम्बिनीका लागि हिँडेकी प्रिया शर्माले आफ्नो प्यारो ‘बोगु’ (कुकुर)लाई आफूसँगै नल्याई विमानस्थल आउनै सकिनन् । उनका परिवारजनले कुकुर प्लेनमा साथ लान पाइँदैन भन्दा-भन्दै पनि अङ्ग्रजी चलचित्रको प्रभावमा परेकी पि्रयालाई जसरी पनि आफ्नो कुकुर सँगै लानु थियो । अन्ततः विमानस्थलका कर्मचारीहरुले कुकुर फर्काएदिए ।
काठमाण्डौँकी पि्रया त एक प्रतिनिधि पात्र मात्र हुन् । कुकुर तथा अन्य जनावरहरु आफूसँगै जहाजमा लिएर हिँड्न पाइन्छ भनेर देखेको वा सुनेको भरमा नियम र प्रक्रिया नबुझी आफ्ना घरपालुवा जनावरका साथ विमानस्थल पुग्ने यात्रुका लागि विमानस्थल तथा सम्वद्ध एयरलायन्सका कर्मचारीका लागि पनि उत्तिकै सास्ती हुन्छ ।
नेपालमा पनि, हलिउड फिल्म देखिए झैँ घरपालुवा जनावर आफूसँगै लिएर हवाइयात्रा गर्न पाइन्छ । तर, त्यसका लागि केही प्रक्रियाहरु भने यात्रु तथा एयरलायन्स कम्पनी दुवैले पुर्‍याउनु पर्ने हुन्छ ।
नेपालमा बुद्ध एयर आफ्नो कार्गो सेवामा घर पालुवा जनावरलाई समेत यात्रुकै गन्तव्यसम्म पुर्‍याइदिने सेवा प्रदान गर्छ । तर, यसका लागि हवाई सुरक्षा र सुविधाका हिसाबले केही नियमहरुको भने पालना गर्नुपर्ने हुन्छ ।
प्रक्रिया के छ ?
विमानबाट आफ्नो घरपालुवा जनावर लाने इच्छा लागेमा सुरुमा बुद्ध एयरको कार्गो कार्यालयमा जानकारी गराउनुपर्छ । आफूले लान चाहेको जनावरको विवरणसहित अगि्रम बुकिङ्ग गराउनु पर्छ । यसले विमानका कार्गोका कर्मचारी तथा चालकदलका सदस्यलाई तपाईँले आफूसाथ लान चाहेको जनावरका बारेमा व्यवस्थापन गर्न मद्दत पुर्‍याउँदछ ।
“अगि्रम बुकिङ्ग गराउनका लागि तपाईँले आफ्नो टिकट लिएको ट्राभल एजेन्टमार्फत वा बुद्ध एयरको कार्गो कार्यालयको सम्पर्क नं. ०१-४४७७३२१ मा फोन गरेर अगि्रम बुकिङ्ग गराउन सक्ने कम्पनीले जनकएको छ ।
‘काठमाडौंभन्दा बाहिरको हकमा अगि्रम बुकिङ गराउनका लागि सम्बन्धित स्थानको बुद्ध एयरको कार्यालयमा सम्पर्क गर्न सक्नुहुनेछ,’ आˆनो सेवाका बारेमा बताउँदै बुद्ध एयरकी कार्गो डिभिजन प्रमुख सम्भवी बस्ताकोटीले बताइन् ।
दोस्रो चरणमा आफूले साथै लान चाहेको जनावरका लागि लिक नहुने वा लिकेज प्रुफ बाकसको व्यवस्था गर्नु पर्ने हुन्छ ।
“यस्ता बाकसहरु बजारमा सजिलै किन्न पाइन्छ वा यदि तपाईँले ल्याउन नसकेेको खण्डमा बुद्ध एयरका कर्मचारीहरुले यात्रा अवधिका लागि तपाईर्ँलाई उक्त बाकस विमानस्थलमै उपलब्ध गराउनेछन्,” बस्ताकोटीले भनिन् ।
यस्ता बाकस भित्र राखेर ६ महिनाभन्दा कम उमेरको कुकुर वा विरालोका बच्चाहरु (बढीमा दुईवटा), वयस्क कुकुर वा विरालोको हकमा बढीमा ९ केजी तौल भएको, विरालो, सुँगा वा अन्य पशुपक्षी वा भर्खरै जन्मिएका कुखुराका चल्लाहरु (जन्मेको एक दिन भित्रमा) तपाईँका लागि पशुहरुको यातायातको प्रबन्ध मिलाइन्छ ।
यी सबै चरणहरुमा सबैभन्दा महत्वपूर्ण पक्ष भनेका आफूसँगै लान चाहेको पशुको स्वास्थ्य अवस्थाको प्रमाणपत्र हो । यात्रा गर्ने दिनमा १० दिन नकटेको पशुको स्वास्थ्य विवरण उल्लेख गर्ने पशु चिकित्सकले प्रमाणित गरेको प्रमाणपत्र बिना पशुको कार्गो गर्न पाइँदैन । यसका लागि आफ्नो पशु चिकित्सक वा कार्गो कार्यालयको सम्पर्कमा रहेका पशु चिकित्सकबाट सहयोग लिन सकिन्छ ।
माथि उल्लेख गरिएका सबै शर्तहरु पुरा भए नभएको यकिन गर्नका लागि कार्गोका कर्मचारीहरुले एक चेकलिष्टको प्रयोग गर्छन् । त्यसपश्चात जिउँदो जनवारको लागि स्वघोषणा गरिने सिपर्स फारममार्फत कार्गोका समयमा जनावरको प्राकृतिक कारणले मृत्यु वा घाइते भएमा एयरलाइन्स जिम्मेवार हुने छैन भन्ने फारम भरेर हस्ताक्षर गर्नुपर्छ ।
यदि यात्राको दौरान पशुको मृत्यु भएमा, उक्त पशुको शवलाई भेटेनरी चिकित्सककोमा जाँचका लागि पठाइन्छ । चिकित्सकले प्रदान गर्ने प्रतिवेदन सबै सम्बन्धित पक्षलाई प्रदान गरिने बुद्ध एयरले जनाएको छ । यी जानकारीहरु कार्गोका कर्मचारी वा विमानस्थलका बुद्ध एयरका कर्मचारीहरुबाट पनि लिन सकिन्छ ।
कस्तो अवस्थामा घरेलु जनावरहरुको कार्गो हुदैन ? 
यदि तपाईको घरेलु जनावरलाई कुनै रोग लागेको भएमा वा घाइते वा घाउ चोटपटक लागेको भएमा, पशु गर्भवती भएमा अथवा गन्तव्यको विमानस्थलले त्यस्तो कार्गोका लागि अनुमति नदिएमा जनावरको कार्गो हुदैन । त्यसैगरी, भर्खरै शल्यक्रिया गरिएका वा मृत जनावरको पनि कार्गो हुँदैन ।
बुद्ध एयरका कर्मचारीहरु सजीव घर पालुवा जनावरको व्यवस्थापनका लागि विशेष रुपमा प्रशिक्षित रेको कम्पनीले बताएको छ ।
यस्ता कार्गोका कर्मचारीहरुको सहयोगमा र सबै प्रक्रिया पुर्‍याएको खण्डमा तपाईँले आˆनो मनपर्ने जनावरलाई आफूसँगै लान सक्नेछन् ।
बुद्ध एयर नेपालका अन्य एयरलायन्सको तुलनामा सुरक्षित मानिन्छ । नेपाली आकाशलाई अन्तर्राष्ट्रिय उड्डयन वातावरणको हिसाबमा त्यत्ति सुरक्षित नमानिने भएता पनि बुद्ध एयरको इतिहास र हाल अद्यावधिक गरिएका सुरक्षा संयन्त्रका कारण नेपालमा कम दुर्घटना हुने एयरलायन्सका रुपमा बुद्ध एयरले पहिचान बनाएको छ ।
साथै, नेपालमा सुरक्षा तथा सञ्चालनका नियमित परीक्षण (अडिट) गर्ने बुद्ध एयर एक मात्र एयरलायन्स हो ।",tourism
"﻿
काठमाडौं । भैरहवामा निर्माणधिन गौतमबुद्ध विमानस्थलको २५ प्रतिशत काम सकिएको छ । हाल रनवेको काम भइरहेको विमानस्थलका परियोजना प्रमुख ओम शर्माले जानकारी दिए । अहिलेसम्म विमानस्थलको ३ हजार मिटर रनवे निर्माण भइसकेको छ ।
उनका अनुसार विमानस्थलको अर्वन रनवे तयार भएको हो । रनवेमा आपतकालीन अवस्थामा अहिले नै विमान अवतरण गर्न सकिनेछ । रनवेको महत्वपूर्ण विषय सबग्रेड लेबल’ तयार भइसकेको हो । अब प्रि सव बेस, सवबेस र बेस हुँदै पिच गरिने उनले जानकारी दिए । रनवे तीन हजार मिटर लामो र ७० मिटर चौडा हुनेछ ।
हवाई सुरक्षाका लागि रनवेको दुवैतर्फ ३/३ सय मिटर लामो सेफ्टी एरिया बनाइएको छ । बर्षाले काममा अवरोध गरेकाले दशैं अघिसम्म सुस्त गतिमा काम भएपनि हाल विमानस्थलको काम तिव्र रुपमा अघि बढेको उनले जानकारी दिए । तिहारलगत्तै कामले अझै तीव्रता पाउने बताइएको छ । रनवेको बीचमा पर्ने घाँघरा नदीलाई पश्चिमतर्फबाट साढे दुई किलोमिटर घुमाएर डाइभर्सन गरिएको छ ।
त्यसैगरी हाल अन्तरराष्ट्रिय टर्मिनल भवन निर्माण कार्य जारी छ । टर्मिनल भवनको बेसमेन्टको काम सकिएको शर्माले जानकारी दिए । यो विमानस्थल सन् २०१७ को अन्तिममा सम्पन्न गर्ने लक्ष्य भएपनि भूकम्प र तराई आन्दोलनले काम रोकिँदा ६ महिना ढिलो हुने शर्माले बताए । सन् २०१८ को मध्यतिर विमानस्थल सञ्चालनमा आउने उनको भनाइ छ । विमानस्थलको स्तरोन्नती गत माघदेखि शुरु गरिएको हो ।
सो विमानस्थल निर्माणका लागि करीव ८ अर्व ५५ करोड रुपैयाँ लगानी लाग्ने अनुमान गरिएको छ । एशियाली बिकाश बैंकको आर्थिक सहयोगमा चिनिँया कम्पनी नर्थ वेष्ट सिभिल एभियसन एयरपोर्ट कंस्ट्रक्सनले विमानस्थल निर्माण गरिहेको छ । विमानस्थलमा ६ ओटा अन्तरराष्ट्रिय र ४ओटा आन्तरिक उडानका जहाज पार्क गर्न सकिने सुविधा हुनेछ । त्यस्तै विमानस्थलमा ६ वटा अन्तरराष्ट्रिय उडान भर्ने जहाज र ४ वटा आन्तरिक उडान भर्ने जहाज पार्किङ गर्न मिल्ने छ ।
सरकारले त्रिभुवन अन्तरराष्ट्रिय विमानस्थल (टीआईए) को वैकल्पिक विमानस्थलको रुपमा सो विमानस्थल निर्माण गर्न लागेको हो । सञ्चालनमा आएसँगै गौतम बुद्ध विमानस्थलमा अहिले टीआईएमा अवतरण गरिरहेका सबै जहाज अवतरण गर्न सक्ने बताइएको छ । गौतम बुद्ध विमानस्थल सञ्चालनमा आएपछि टिआईएबाट हाल अवतरण भइरहेकामध्ये १० प्रतिशत जहाज अवतरण गर्ने अनुमान गरिएको छ । 
त्यसैगरी जिल्लाबाट वैदेशिक रोजगारीमा जानका लागि काठमाडौंसम्म धाउनुपर्ने बाध्यता हट्ने विश्वास छ । लुम्बिनी भ्रमण गर्न आउन चाहने पर्यटकपनि सिधै जान सक्नेछन् ।",tourism
"﻿
१२ कात्तिक, धादिङ । धादिङको उत्तरी भेगमा पर्ने रुवीभ्याली क्षेत्र अन्तर्गत निर्मित हिमालयन स्काइ ट्रेल (तीनसुरे पदमार्ग) सञ्चालनमा आएको छ । संस्कृति, पर्यटन तथा नागरिक उड्डयन मन्त्री जीवनबहादुर शाहीले एक विशेष समारोहकाबीच सो पदमार्गको उद्घाटन गरेसँगै पदमार्ग सञ्चालनमा आएको हो ।
धादिङको नेत्रतालबाट करीब ५० किलो मिटर दुरीको सो पदमार्ग निर्माण नेपाल पर्यटन बोर्डको आर्थिक सहयोगमा निर्माण गरिएको हो । बोर्डले ४० लाख बजेट सो पदमार्ग निर्माणका लागि खर्च गरेको थियो ।
समुन्द्री सतहदेखि एक हजार ५०० फिटको उचाइमा रहेको नेत्रतालदेखि झण्डै ११ हजार उचाईमा रहेको तीनसुरे भञ्याङसम्म उक्त पर्यटकीय पदमार्ग निर्माण भएको हो ।
हिमालयन स्काई ट्रेल (तीनसुरे पदमार्ग)मा पहिलोदिन काठमाडौँदेखि नेत्रताल, दोस्रोदिन बगुवाखोला-कात्तिके हुँदै मनटारी, तेस्रोदिन फुलखर्क – गुम्दीहुँदै पोखराडाँडा, चौँथो दिन तीनसुरे भएर गङ्गा-जमुना र पाँचौं दिन पुनः फूलखर्क हुँदै मनटारी वा नेत्रताल आइ बस्न सकिने बताइएको छ ।

समय हुने पर्यटकले सोही भेगका अन्य गन्तव्यमा समेत जान सकिने बताइएको छ । थोरै दिनमा समग्र नेपाल चिन्नको लागि स्काई ट्रेल उपयुक्त हुने ट्रेकिङ एजेन्सिज एसोसिएशन अफ् नेपाल -टान)का पूर्व अध्यक्ष ज्योति अधिकारीले बताए ।
उनले पर्यटकीय पदमार्गबाट आकास र जमिनको विशेषता नजिकबाट नियाल्न सकिने र हरेक दिनको रुट डाडाँबाटै रहेकोले यसलाई ‘स्काई ट्रेल’ भनिएको बताए । जलचर, जंगली जनावर र धार्मिक पर्यटनका दृष्टीले यो पदमार्ग महत्वपूर्ण मानिन्छ ।
काठमाडौंबाट नजिक र छोटो तर विविधता भएको हुनाले यस पदमार्गलाई पर्यटकले मन पराउने पर्यटन व्यवसायीहरुको विश्वास छ ।गुम्दी गाविसका स्थानीय याङ्जा गुरुङ नयाँ पर्यटकीय पदमार्गको निर्माणसङ्गै ग्रामिण क्षेत्रमा रोजगारीको ढोका खुलेको बताउँछन् ।
उनी भन्छन्, “नेपालको राजधानीसँग जोडिएको जिल्ला भएर पनि धादिङ साह्रै पछाडि परेको थियो यस्ता पर्यटकीय पदमार्गको निर्माणसङ्गै विकासले विस्तारै गति लिन थालेको छ ।” गुम्दी चिम्चोकका धनबहादुर गुरुङ पर्यटकीय पदमार्गको निर्माणसङ्गै भावी पुस्तालाई पर्यटन व्यवसायमा लाग्न ठूलो सहयोग पुग्ने बताउँछन् ।
“पढेका मानिस पर्यटकको पथप्रदर्शक बन्छन्, नपढेका मानिसहरु भारी बोक्छन्, बुढाबुढीहरु खाना बनाएर होमस्टे (घरबास) चलाउँछन्, पर्यटनको फाइदा सबैलाई’, उनी भन्छन् । सो पदमार्गबाट गणेश हिमाल र लाङटाङ क्षेत्रको मनोरम दृश्य, विभिन्न जङ्गली जनावर, जडिबुटी तथा रुवीभ्याली, रिङ्नेभ्याली र बुढी गण्डकीभ्यालीको अवलोकन गर्न सकिन्छ ।
पदमार्गको उद्घाटन गर्दै मन्त्री शाहीले यस्टा पदमार्गहरु निर्माण हुनुले स्वरोजगार सिर्जना गर्ने भन्दै यसबाट व्यवसायीदेखि स्थानीय र सरकारलाई समेत फाइदा पुग्ने बताए । उनले नेपालमा नयाँ पदमार्गको रुपमा स्काई ट्रेल सञ्चालनमा आएकोमा खुशी समेत व्यक्त गरे ।
सोही समारोहमा सांसद दिलमान पाखि्रनले यस क्षेत्रमा अझै पर्यटनका थुप्रै गतिविधिहरु चलाउनु पर्नेमा जोड दिए । उनले बल्ल धादिङमा रहेका सम्भावनाहरुको उजागर हुन थालेको भन्दै स्काई ट्रेलले छिट्टै लोकपि्रयता पाउनेमा आफू विश्वस्त रहेको बताए ।
पदमार्ग उद्घाटन समारोहमा पुगेका इटालियन पर्यटक मासासी रोसेटोले यहाँको संस्कृति, वेशभुषा, खोलानाला, पहाड, हिमालले आफ्नो मन छोएको प्रतिकृया दिए ।",tourism
"पुनःनिर्माण कार्य सम्पन्न गरिएको त्रिभुवन सदनमा राखिने सामग्रीको खोजी कार्य थालिएको छ । नारायणहिटी दरबार सङ्ग्रहालयका प्रमुख रोहित ढुङ्गानाले त्रिभुवन सदनको भित्री स्वरूप पनि साबिकको बनाउने प्रयास गर्न लागिएको जानकारी दिँदै भने, ‘घटनाका बखत त्यहाँ भएका सामग्री केही फेला परेका छन् र केही बेपत्ता पारिएका छन् । खोजी कार्य थालेका छौँ । त्रिभुवन सदनको भित्री स्वरूपलाई सक्दो दुरुस्त बनाउने प्रयासमा छौँ ।’ यो खबर हामीले आजको गोरखापत्रबाट लिएका हौ।
तत्कालीन राजा ज्ञानेन्द्र शाह २०५९ साल असार...",tourism
"﻿ललितपुरको नौडोबहालमा रहेको देवदत्त विहारको बुद्ध मन्दिर वरिपरि सुनको जलप लगाइएको बहुमुल्य प्राचिक मूर्तिहरु हराएपछि प्रहरीले उत्कृष्ट अनुसन्धान गरेर पत्ता लगाएको भन्दै ललितपुरका प्रहरी प्रमुख सहित १० जना प्रहरी सम्मानित भएका छन।
ललितपुरका प्रहरी प्रमुख एसएसपी पीताम्बर अधिकारी, डिएसपी इश्वर कार्की, मंगल बजार प्रहरीका इन्सपेक्टर रेशम बोहरालगायतलाई बौद्ध बिहारले सम्मान गरेको हो । गत साउन १० गते देवदत्त विहारमा रहेको बुद्ध मन्दिरको वाहिरीपट्टीको कच्ची गार्होमा प्वाल पारी भित्र गई ढोकाहरुमा लगाएको ता...",tourism
"﻿
२५ कात्तिक, काठमाडौं । हवाइ सेवा प्रदायक कतार एयरलाइन्सले आफ्ना विभिन्न देशका एजेन्टहरुलाई सम्मान गरेको छ । एयरलाइन्सले कतारको राजदुत एचइ योसुफ मोहमदको सभगागितामा एजेन्ट अर्वाड वितरण गरेको हो ।
एयरलाइनसले पाँच वटा अर्वाड तथा १८ वटा प्रमाणपत्र एजेन्टहरुलाई वितरण गरेको हो । एयरलाइन्स ४ व्यापार साझेदार कम्पनीहरुलाई विभिन्न अर्वाडबाट समान गरेको हो ।

कम्पनीले प्लाटिनियम अवार्डबाट ओसो वल्र्ड ट्राभल नेपाललाई सम्मानित गरेको छ । गोल्ड अवार्ड रेम्बो ट्राभल्स तथा टुरले पाएको छ ।
सिल्भर अवार्ड एती ट्राभल्स ले जितेको छ भने ब्रगन्डी अवार्डबाट सुमेज टुर एण्ड ट्राभल्स पुरस्कृत भएको छ । साथै एयरलाइन्सले वेष्ट सेलर अवार्डबाट विजनेश क्लास यती ट्राभल्स लाई समान तथा अवार्ड वितरण गरेको छ ।",tourism
"﻿
२५ कात्तिक, काठमाडौं । बुद्ध एयर अन्तर्राष्ट्रिय संस्था फ्रोस्ट एण्ड सलिभनबाट उत्कृष्ट एयरलाईन्स-२०१६ को अवार्डबाट सम्मानित भएको छ ।
सोल्टी होटलमा आयोजित समारोहमा बुद्ध एयर सो पुरस्कारबाट सम्मानित भएको हो । पुरस्कार ग्रहण गर्दै बुध्द एयरका एमआईएस डाइरेक्टर रजिन रञ्जितले हामीले उड्डयन क्षेत्रमा गरेको निरन्तर मिहनेतको फल भएको बताए ।
अवार्डबाट सेवाहरुलाई अझ गुणस्तरीय बनाउन थप मद्दत र प्रेरणा मिल्ने रञ्जितले बताए । बुद्ध एयर ८ विभिन्न आधुनिक विमानहरुबाट मुलुकभरि उडान सेवा प्रदान गर्दै आएको छ ।
देशबाहिर भारतको वाराणसीमा नियमित तथा भुटानको पारोमा चार्टड उडान भरिरहेको छ । नेपाल र नेपाली जोड्ने अभियानमा सहज र सरल ढंगले सस्तो टिकटहरु पनि बिक्री गरिरहेको छ । एयरलाइन्सले गतवर्ष मात्रै ८ लाख यात्रुलाई सेवा प्रदान गरेको थियो ।",tourism
"﻿
२५ कात्तिक, तनहुँ । तनहुँको छिम्केश्वरीमा आन्तरिक पर्यटकहरु बढ्दै गएका छन् । हिमाल खुल्ने सिजन सुरु भएसँगै आन्तरिक पर्यटकहरु बढेका छिम्केश्वरी पर्यटन विकास क्षेत्र समिति एवं छिम्केश्वरी गुरुङ सामुदायिक होमसटेका अध्यक्ष देबीलाल गुरुङ बताउछन् ।

कार्तिकदेखि माघसम्म हिमालय श्रृङ्खला राम्रोसँग खुल्ने भएकोले पर्यटकहरु बढ्न थालेको गुरुङले बताए । महाभारत श्रृङ्खलाको उच्च पहाड तनहुँको सवैभन्दा अग्लो चुचुरा छिम्केश्वरीबाट सफा मौसममा सम्भवत सबैभन्दा लामो हिमश्रृङखला धौलागिरी, निलगिरी, अन्नपुर्ण, माछापुच्छे्र हिमचुली लमजङ्गु, मनास्लु, गणेश, लाङटाङ सहित दर्जनौं हिमालको लामो श्रृङ्खला देखिन सकिन्छ ।

यस्तै काठमाडौंको थानकोटलगायत भरतपुर, नारायणगढ, गैडाकोट साथै गोरखा, आँबुखैरेनी, डुम्रेबजार, बन्दिपुर अनि मुग्लिन बजारको साथमा त्रिशुली, नारायणी, मस्र्याङदी, मादी, दरौदी अनि चेपे नदी बहेको स्थान पनि अवलोकन गर्न सकिन्छ ।

हाल छिम्केश्वरीको वडा न. ७ र ८ का ६ घरका दुई-दुई कोठामा पाहुनालाई बसाइने गरी होमस्टेको व्यवस्था गरिएको छ । स्थानीय आफैंले प्रत्येक घरमा २ ओटा पक्की शौचालय पनि निमार्ण गरेका छन् ।

अहिले दैनिक ४०- ५० जना पर्यटक जाने गरेको होमस्टे संचालकहरु बताउँछन् । विशेषगरी नयाँ बर्ष र फागु पणिर्मा को समयमा २- ३ दिनको समय लिएर तनहुँ लमजुङ गोरखा चितवन काठमाडौ पोखरा लगायतका ठाउँबाट वर्षमा करिब ३ हजारको सङ्ख्यामा आन्तरिक तथा बाह्य पर्यटक जाने गरेको छिम्केश्वरी पर्यटन बिकाश का अध्यक्ष गुरुङ बताउँछन् ।
पर्यटकहरु स्थानीय उत्पादनबाट बनेका परिकार ढिँडो, लोकल कुखुराको मासु, घरेलु मदिरा लगायत खाना मन पराउँछन् । सामुदायिक होमस्टेका अध्यक्ष गुरुङका अनुसार प्याकेज मूल्य ७ सय रुपैयाँ पर्छ ।

प्याकेजमा, वेलकम स्न्याक्स, डिनर, एक रात बास ब्रेकफास्ट र लन्चको सुविधा पाइन्छ । साँझ सांस्कृतिक कार्यक्रम देखाइन्छ । त्यसमा गुरुङ नाच तथा घाटु नाच देखाइन्छ ।
छिम्केश्वरी जान पृथ्वी राजमार्ग अन्र्तगत पर्ने तनहुँको आँबुखैरेनी सम्म काठमाडौ पोखरा चितवन गोरखा लगायतका ठाउँबाट बिबिध यातायातका साधनहरु पर्यटकीय बस, सार्वजनिक यातायातका अन्य बस, माइक्रो, जीप कार तथा मोटरसाइकलमा जान सकिन्छ ।

उक्त ठाउँबाट छिम्केश्वरी जानको लागी १८ किलोमिटर ग्राभिल सडकमार्फत १ घण्टा ३० मिनेटको सजिलै जीप टाटासुमो स्र्कापियो तथा बाइक बाट छिम्केश्वरी गुरुङ सामुदायिक होमस्टे सञ्चालन भएको लाब्धी गाउँ सम्म नै जान सकिन्छ ।
लाब्दीबाट १ घण्टा को पैदल यात्रापछि तनहुँको सबैभन्दा अग्लो चुचुरो छिम्केश्वरी पुगी छोटो भ्रमणको भरपुर आनन्द लिन सकिन्छ ।
(सागर गिरीको सहयोगमा)",tourism
"﻿काठमाडौंबाट लामो दूरीको उडानका लागि नेपाल वायु सेवा निगमले खरिद गर्न लागेको दुइटा वाइड–बडी (ठूलो अकारको) एयरबस विमान दिलाउन ११ वटा प्रस्ताव परेका छन् । सरकार स्वामित्वको निगमको सञ्चालक समितिले गत असोज ८ गते दुइटा वाइड बडी विमान किन्न ग्लोबल टेन्डर आहवान गर्ने निर्णय गर्दै त्यसको दुई दिनपछि (असोज १०) गते सूचना निकालेको थियो । उक्त सूचनामा जहाज उत्पादन गर्ने कम्पनी, एयरलाइन्स, एयरक्राफ्ट लिजिङ कम्पनी र बैंकलाई ४५ दिनभित्रको समय दिई कात्तिक २४ गतेसम्म प्रस्ताव बुझाउन भनिएको थियो । यो खबर हामी...",tourism
"भूकम्पका कारण भत्किएको काठमाडौं वसन्तपुरस्थित ऐतिहासिक काष्ठमण्डप र त्यस वरपरका अन्य मन्दिरका जगको बारेमा थप अनुसन्धान गरिने भएको छ।  बेलायतको दुरहम विश्वविद्यालयका प्राध्यापक रोविन कोनिनघमको नेतृत्वमा विभिन्न विषयका विज्ञ सम्मिलित टोलीले थप उत्खनन र अनुसन्धान थाल्ने भएको छ। यो खबर हामीले आजको गोरखापत्रबाट लिएका हौ। 
विश्व सम्पदा सूचीमा सूचीकृत हनुमानढोका दरबार परिसरमा रहेको काष्ठमण्डपको यसअघि गरेको उत्खनन र अुनसन्धानले वसन्तपुर क्षेत्रको लिच्छवि कालभन्दा पनि पूर्वको इतिहास पत्ता लगेको...",tourism
"﻿
२७ कात्तिक, चितवन । चितवनको सबैभन्दा ठूलो महोत्सवमा बिना टेण्डर बाल उद्यानको सम्झौता भएको छ । उद्योग वाणिज्य संघ चितवनले आगामी पुस २५ गतेदेखि माघ ५ गतेसम्म संचालन गर्न लागेको चितवन महोत्सवमा राखिने बाल उद्यान बिना टेण्डर सम्झौता गरेपछि आर्थिक चलखेल भएको भन्दै विरोध भएको छ ।
प्रत्येक दुई दुई वर्षमा हुँदै आएको महोत्सवमा यस अघि पनि लाखौंको कारोबार हुने खेलसँग सम्बन्धित गतिविधि लगायत कुनै पनि क्रियाकलापमा टेण्डर बिना नै गर्दै आएपछि संघका पदाधिकारीबीचमै विवाद भएको छ ।
संघको गएको अधिवेशन ताका संघको पारदर्शीता सम्बन्धमा स्वयं उम्मेदवारहरुले नै व्यापक प्रश्न उठाएका थिए ।
संघले गर्ने क्रियाकलापमा पूर्व अध्यक्ष, केही उद्योगी व्यवसायी र पदाधिकारीहरुले पुरानै शैली अपनाउने अडान नछाडेेपछि थेग्न नसकेर वर्तमान अध्यक्ष राजन गौतम पनि बिना टेण्डर प्रक्रिया अगाडि बढाउन बाध्य भएका हुन् ।
गत असार ९ गते राजधानी एम्युजमेन्ट राईटस् नेपाल काठमाण्डौंकातर्फबाट अर्जुन चौधरीलाई २२ लाख रुपैयाँ लिने गरी बिना टेण्डर खेलको सम्झौता भएको छ । सम्झौतामा संघका तर्फबाट अध्यक्ष राजन गौतमले हस्ताक्षर गरेका छन् ।
तर अन्य महोत्सवहरुमा बाल उद्यान राख्दै आएका व्यवसायीहरुले भने चितवन महोत्सवमा बाल उद्यान राख्न पाएमा ५० लाख रुपैयाँभन्दा बढी तिर्ने बताउँदै आएका छन् ।
सम्झौताअनुसार उक्त बाल उद्यानमा २० वटा विभिन्न खेल समावेश गरिने छ । सम्झौतामा न्यूनतम २० रुपैयाँदेखि एक सय ५० रुपैयाँसम्म प्रतिखेल प्रतिव्यक्ति मूल्य निर्धारण गरिएको छ ।
करिब ५ लाख दर्शकले अवलोकन गर्ने बताइदै आएको महोत्सवमा खेलको मात्रै करिब दुई करोड ५० लाख रुपैयाँभन्दा बढीको कारोबार हुने गर्दछ । उनीहरुले कर समेत छल्दै आएका छन् ।
बिना टेण्डर महोत्सवको शुरुवाती श्रंृखलादेखि नै सोही कम्पनीलाई खेलको जिम्मा दिंदै आउनुले संघप्रति विगतदेखि नै आर्थिक पारदर्शीताको प्रश्न उठ्दै आएको छ ।
संघका अध्यक्ष राजन गौतमले विगत महोत्सवहरुका अनुभवका आधारमा खेलको सम्झौता गरिएको बताए । प्रक्रियागत रुपमा त्रुटि रहेमा संघ त्यसलाई सच्याएर अघि बढ्न तयार रहेको पनि गौतमले बताए ।
जिल्ला विकास समिति चितवन, भरतपुर उपमहानगरपालिका र रत्ननगर नगरपालिका सहआयोजक रहँदै आएको चितवन महोत्सवमा सार्वजनिक खरिद ऐनअन्तर्गत कुनै पनि प्रक्रिया अगाडि नबढ्दा सहआयोजक स्थानीय निकाय पनि अप्ठ्यारोमा परेका छन् ।
ती निकायलाई साक्षीको रुपमा उभ्याइँदै आएको छ । एक महिना अघि मात्रै जिविस र भरतपुर उपमहानगरपालिकालाई सहआयोजक बनाइएको छ । जबकी पाँच महिना अघि नै उद्योग वाणिज्य संघका कार्यसमितिका सदस्यलाई समेत थाहै नदिई गोप्य रुपमा चौधरीसँग सम्झौता गरिएको थियो ।
महोत्सवको सहआयोजक रहेको भरतपुर उपमहानगरपालिकाका कार्यकारी अधिकृत महेश बरालले सम्झौताका बारेमा आफूहरुलाई थाहा नभएको बताउँदै उनले खुल्ला प्रतिस्पर्धाबाट अधिकतम रकम तिर्ने अनुभवी संस्थालाई कामको जिम्मा दिनुपर्ने बताए ।
चितवनका प्रमुख जिल्ला अधिकारी बिनोदप्रकाश सिंहले सरकारी निकायलाई साझेदार बनाएपछि सार्वजनिक खरिद ऐन अन्तर्गत काम गर्नुपर्ने बताए ।",tourism
"﻿
२८ कात्तिक, काठमाडौ । चन्द्रागिरी हिल्स ‘बेष्ट न्यू डेस्टिनेसन अवार्ड २०१६’ बाट सम्मानित भएको छ । अमेरिकाको क्यालिफोर्नियास्थित केन्द्रीय कार्यालय रहेको अन्तर्राष्ट्रिय परामर्शदाता संस्था फ्रोर्स्ट एण्ड सुलिभानले आयोजना गरेको कार्यक्रममा चन्द्रागिरी हिल्स लिमिटेडको तर्फबाट अध्यक्ष चन्द्रप्रसाद ढकाल सो सम्मानबाट सम्मानित भएका हुन् ।
सम्मान ग्रहण कार्यक्रममा अध्यक्ष ढकाल, निर्देशक हेमराज ढकाल, कल्याण गुरुङ, अम्बिका पौडेल र महाप्रवन्धक अभिषेकविक्रम शाहको उपस्थिती रहेको थियो ।
‘विकास, अन्वेषण र नेतृत्व सम्मेलन-२०१६’ को समापनको अवसरमा गएको बुधबार काठमाडौंस्थित सोल्टी होटलमा आयोजित विशेष कार्यक्रममा उक्त सम्मान प्रदान गरिएको थियो ।
व्यावसायीक क्षेत्रको प्रवर्द्धनमा उल्लेखनीय भूमिका निर्वाह गरेवापत फ्रोर्स्ट एण्ड सुलिभानले विश्वका उत्कृष्ट कम्पनी तथा व्यावसायीक र्फमलाई यस्तो सम्मानबाट सम्मानित गर्दै आएको छ ।
सम्मान ग्रहणपछि कार्यक्रमलाई सम्बोधन गर्दै अध्यक्ष ढकालले ‘एकीकृत पर्यटन पूर्वाधार सहितको नयाँ पर्यटकीय गन्तव्यको रुपमा चन्द्रागिरी हिल्सलाई विकसित गर्न आफु र आफ्नो समूह प्रतिवद्व रहेको अवस्थामा प्राप्त यस सम्मानले चन्द्रागिरी हिल्स लिमिटेडलाई झनै प्रोत्साहन मिलेको धारणा राखे ।",tourism
"﻿
हनुमानढोका सङ्ग्रहालयमा रहेका सम्पूर्ण सामग्रीलाई प्रिफ्याबबाट तयार गरिएको टहरोमा राखिने भएको छ ।
भूकम्पका कारण हनुमानढोका दरबार क्षतिग्रस्त हुन पुगेपछि त्यहाँ भएका त्रिभुवन, महेन्द्र र वीरेन्द्र मेमोरियल ग्यालरी अवलोकन बन्द गरिएको छ ।  ती ग्यालरीमा रहेका महत्वपूर्ण सामग्रीलाई चर्किएका भवनमै राखिरहँदा सुरक्षित नहुने देखिएपछि मङ्गलबारबाट टहरोमा सारिने भएको छ । यो खबर हामीले आजको गोरखापत्रबाट लिएका हौ।
हनुमानढोका दरबार सङ्ग्रहालय विकास समितिका कार्यकारी निर्देशक अरुणा नकर्मीले भने, “क्ष...",tourism
"﻿
३० कात्तिक, पाल्पा । पर्यटकीय नगरी पाल्पामा पूर्वाधारको विकास नहुनु तथा प्याकेज कार्यक्रम नभएकाले पर्यटकको बसोबास लम्ब्याउन समस्या हुन थालेको छ ।

पाल्पामा पर्यटकीय गन्तव्य प्रसस्त रहेपनि पूर्वाधारको विकास हुन नसक्दा पर्यटक बसाइ लम्ब्याउन समस्या भएको हो । शीतल हावापानी पर्यटकका लागि घुमफिर गर्ने स्थल प्रशस्त भएपनि पूर्वाधारको अभावले पर्यटकको बसाइ लम्ब्याउन समस्या झेल्नुपरेको हो ।
पाल्पा नेपालकै घुमफिर गर्ने रमणीयस्थल भएपनि र पर्यटकलाई लालायित गर्ने सम्पदा प्रशस्त रहेपनि पछिल्ला वर्षमा थप पूर्वाधार निर्माण हुन नसक्दा पर्यटकलाई पाल्पा घुमफिरमा समस्या हुँदै आएको छ ।
पाल्पा उद्योग वाणिज्य सङ्घ पाल्पाद्वारा सोमबार आयोजित सञ्चारकर्मीसँग सुझाव सङ्कलन कार्यक्रमका सहभागीले पूर्वाधार अवस्था कमजोर रहेकाले त्यसलाई निर्माण र पुनःनिर्माण हुनुपर्ने खाँचो रहेको आैंल्याएका हुन् ।
पर्यटकीय गन्तव्यसम्म पुग्ने सडक सञ्जाल, सहज यातायात सेवा, पर्यटन सूचना केन्द्र, होटलको उचित व्यवस्था, सञ्चारको पहुँच, सभा हल, विमानस्थल, जलयात्रा सञ्चालन तथा पर्यटकीय गन्तव्यको प्रचारप्रचार तथा पुनःनिर्माण गर्नुपर्नेमा सहभागीले जोड दिएका छन् ।
वरिष्ठ पत्रकार मेघराज शर्माले निजी क्षेत्रले पाल्पालाई अघि बढाउन ठूलो हात रहेपनि मिडिया र निजी क्षेत्रको समन्वय हुन नसकेको बताउनुभयो । पाल्पा टाइम्स साप्ताहिकका प्रधान सम्पादक झपीन्द्र गैरेले पर्यटकीय क्षेत्रको विकासको प्रचारका लागि मिडियाको ठूलो भूमिका रहेको बताए ।
नेपाल पत्रकार महासङ्घ पाल्पाका सचिव किरण कौशलले नेपाल पत्रकार महासङ्घ र उद्योग वाणिज्य सङ्घ सहकार्य गरेर अघि बढ्न सकेको अवस्थामा पर्यटकीय क्षेत्रको समेत विकास हुने बताए । उद्योग वाणिज्य संघ पाल्पाका पूर्व अध्यक्ष राजु महर्जन सडक लगायतका पूर्वाधार विकास गरेर पाल्पामा अझै पर्यटक भित्र्याउन सकिने बताउँछन् ।
पाल्पा उद्योग वाणिज्य सङ्घले जिल्लाका हार्थोक, छहरा, तानसेन, आर्यभञ्याङ्गलगायतका स्थानमा सदस्यसँग राय सल्लाह, सुझाव सङ्कलन गरी जिल्लालाई पर्यटकीय गन्तव्य बनाउनका लागि अघि बढ्ने उवासङ्घका अध्यक्ष मोहनप्रसाद श्रेष्ठले बताए ।",tourism
"कालिन्चोकमा केबुलकार निर्माणमा संरक्षित वन अतिक्रमण भएको भन्दै जिल्ला वन कार्यालय, दोलखाले पत्र काटेको छ ।
दोलखाको प्रसिद्ध धार्मिक एवम् पर्यटकीयस्थल कालिन्चोकमा केबुलकार निर्माणको काम सुरु हुनैलाग्दा स्थानीयवासी र गु्ठीलाई कुनै जानकारी नदिएको भन्दै स्थानीयवासीले पनि विरोध गर्न थालेपछि केबुलकार निर्माणमा कठीनाइ उत्पन्न भएको छ ।
जिल्ला वन कार्यालय, दोलखाका जिल्ला वन अधिकृत विष्णुप्रसाद भण्डारीले स्थानीयवासीले केबुलकार निर्माणमा वन अतिक्रमण भएको निवेदन गरेपछि आफूले वन अतिक्रमण नगर्न र वन अतिक्रमण ...",tourism
"यस जिल्लाको चन्द्रपुर नगरपालिकामा कात्तिकेश कुँवर मेला सुरु भएको छ। सो मेला पाँच दिनसम्म चल्नेछ।
समाचकेवा पर्वको अवसरमा लाग्ने सो मेला विसं २०३५ सालदेखि लाग्दै आएको छ। सो पर्वको अवसरमा आयोजना हुँदै आएको सो मेलामा पूजाआजा गर्न तथा मेला भर्न हजारौँ सर्वसाधारणको भीड लाग्ने गर्दछ।
गत वर्ष झैँ यस वर्ष करिब ४० हजारको हाराहारीमा मेला भर्न सर्वसाधारण आउने अपेक्षा गरिएको मेला आयोजक समितिका अध्यक्ष प्रमोद चौधरीले बताए।
मेला अवधिभर जुवा, तास तथा मदिरा बेचबिखन निषेध गर्नुका साथै सुरक्षा व्यवस्था कडा पारिएको...",tourism
"३ कात्तिक, काठमाडौं । हिमालय एअरलाइन्सले श्रीलंकाको कोलोम्बो पुग्ने र श्रीलंका घुम्नेका लागि ‘इयर इन्ड स्पेशनल’ अफर ल्याएको छ । छुट्टीहरुको मौसम क्रिसमस र नयाँ वर्ष-२०१७ तथा जाडोको बिदालाई मध्यनजर गरेर योजना ल्याइएको हो ।
एअरलाइन्सले यो अफरमा आकर्षक दोहोरो टिकट दर प्रतिव्यति ३९ हजार ५ सय देखि सुरु हुने जनाएको छ । अफरबाट नेपाल र श्रीलंकाबीच पर्यटन प्रवर्द्धन गर्न तथा व्यापार र लगानीको अवसर बढाउन सहयोग पुग्ने अपेक्षा राखेको छ ।
यो टिकट दरमा एअरपोर्ट ट्याक्स, प्रशासनिक र ट्राभल एजेन्टको शुल्क भने जोडिएको छैन । विशेष अफर सदुपयोग गरेर रमाउन चाहानेका लागि मंसिर १ गतेदेखि पुस १६ गतेसम्म टिकट खरीेद गरिसक्न आग्रह गरिएको छ ।
यो टिकटबाट मंसिर १ गतेदेखि चैत १८ सम्ममा कोलोम्बो यात्रा गरीसक्नुपर्ने छ । अफर लागू भएसम्म यात्रुहरुलाई प्रतियात्री ३० किलोको सामान बोक्न पाउने सुविधा दिइनेछ ।
एअरलाइन्सका भाइस प्रेसिडेन्ट विजय श्रेष्ठले भने, ‘छुट्टीको मौसमका लागि आफ्ना सम्पूर्ण ग्राहकहरुमा यो अफर गर्न पाउँदा हामी निकै नै हषिर्त छौं । हामी विश्वस्त छौँ कि अफरले यात्रुहरुलाई कोलोम्बोको वविधता र विश्ािष्ट सांस्कृतिक सम्पदाको अवलोकन गर्दै नयाँ गन्तब्यमा रमाउने अवसर मिल्नेछ ।’
ग्राहकहरुले उक्त सेवाको टिकट एअरलाइन्स्को सेल्स र रेजर्भेशन कार्यालय अथवा आफूलाई उपयुक्त लागेको ट्राभल एजेन्टहरुबाट बुक गर्न सक्नेछन् ।",tourism
"﻿काठमाडौं । हिमालय एअरलाइन्सले क्रिसमस, नयाँवर्ष  र जाडोको बिदालाई मध्यनजर गरेर कोलोम्बो,श्रीलंकाको लागि इयर इन्ड स्पेसल अफर ल्याएको छ । 
एअरलाइन्सले आकर्षक दोहोरो टिकट दर प्रति व्यक्ति रु. ३९ हजार ५ सयदेखि शुरु गरेर नेपाल र श्रीलंका वीच पर्यटन प्रवर्धन गर्न, व्यापार र लगानीको अवसर बढाउने आशा राखेको छ । सो टिकट दरमा एअरपोर्ट ट्याक्स, प्रशासनिक र ट्राभल एजेन्टको शुल्क भने लागु हुने छैन ।
नहुने बताइएको छ । 
यस विशेष अवसरमा रमाउनका लागि इच्छुक ग्राहकहरुले आकर्षक टिकट मंसिर १ गते देखि पुस १६ २०७३सम्म खरीेद गरीसक्नुपर्ने छ । मंसीर १ गते देखि चैत १८ २०७३ सम्ममा कोलोम्बो यात्रा गरी सक्नुपर्ने छ । अफर लागू भएसम्म यात्रुहरुले,प्रतियात्री ३० किलोको सामान बोक्न पाउने सुविधा पाउने छ । 
एअरलाइन्स्का भाइस प्रेसिडेन्ट विजय श्रेष्ठले छुट्टीहरुको मौसमका लागि आफ्ना सम्पूर्ण ग्राहकहरुमा यस प्रकारको अफर गर्न पाउँदा खुशि लागेको बताए ।
साथै उक्त अफरले यात्रुहरुलाई कोलोम्बोको अतुलनिय विविधता र विशिष्ट साँस्कृतिक सम्पदाको अवलोकन गर्दै नयाँ गन्तब्यमा रमाउने अवसर मिल्नेमा विश्वस्त भएको बताए । 
  हिमालय एअरलाइन्सले ल्यायो इयर इन्ड स्पेशल अफर, प्रतियात्री ३० किलोको सामान बोक्न पाउने",tourism
"﻿यो हप्ता हामी संसारभरि एन्टिबायोटिक्स सप्ताह मनाउँदैछौं। नोभेम्बर १४ देखि २० तारिखसम्म मनाइने यो सप्ताह एन्टिबायोटिक्स प्रेस्क्राइब गर्ने डाक्टर र उपभोग गर्ने बिरामीको मात्र सरोकारको विषय होइन। किनकि एन्टिबायोटिक्स डाक्टर र बिरामीमा मात्र सीमित छैन। यो सबैको सरोकारको विषय हो।  
अमेरिकामा मात्र प्रत्येक वर्ष कम्तीमा २० लाख मानिसमा प्रचलित एन्टिबायोटिक्सले काम नगर्ने किटाणुको संक्रमण हुने गर्छ। त्यसमध्ये २३ हजारभन्दा बढीको त्यही संक्रमणकै कारण मृत्यु हुन्छ। विभिन्न कारणले बिरामीको संक्रम...",tourism
"﻿पूर्वका झापा, मोरङ, सुनसरी र पश्चिमका कैलाली, कञ्चनपुरलाई मधेस प्रदेशमै राख्नुपर्ने मुख्य मागसहित मधेस केन्द्रित दलहरूले आन्दोलन चलाए पनि यस मागको प्रभाव स्थानीय स्तरमा सकारात्मक छैन । 
पूर्वी तराईका बुद्धिजीवी तथा राजनीतिक अगुवा मधेस केन्द्रित दलहरूको यस मागलाई असम्भव ठान्छन् ।  पूर्वी तराई मधेसका सर्वसाधारण खासगरी जनकपुर वा वीरगन्जलाई आफ्नो प्रदेशको राजधानी मान्न तयार छैनन् ।  उनीहरू विराटनगरलाई आफ्नो राजधानी देख्न चाहन्छन् ।   यो खबर हामीले आजको गोरखापत्रबाट लिएका हौ।...",tourism
"﻿अबको तीन सातदेखि सुरू हुने नेपालको सुख्खायामको माग सम्बोधन हुने गरी भारत थप २५० मेगावाट बिजुले दिन तयार भएको छ। आन्तरिक उत्पादन पूर्ण क्षमतामा सञ्चालन गर्ने र भारतीय बिजुली आयात गरेर यसपालीको हिउँदयाममा सकेसम्म लोडसेडिङ हुन नदिने प्राधिकरणको योजना छ।
भारतबाट हाल शनिबार साँझसम्म २४८ मेगावाट बिजुली आयता भइरहेको छ। भारतीय सहमति कार्यान्वयन भएमा  पाँच सय मेगावाट बिजुली आयात हुनेछ। नेपाल र भारतका ऊर्जा अधिकारीहरूबीच शनिबार भारतमा सम्पन्न सहमति अनुसार  भारतले तत्काल टनकपुरबाट तीस, यही साताभि...",tourism
"﻿भारू प्रतिबन्धले तत्काल केही व्यक्ति मर्कामा परे पनि त्यसले नेपाली अर्थतन्त्रमा सकारात्मक प्रभाव पार्ने विज्ञहरूले बताएका छन्।
प्रतिबन्धित भारतीय रूपैयाँको विषयमा अन्नपूर्णले आयोजना गरेको राउण्ड टेबलमा बोल्ने बक्ताले भारतसँगको खुला सीमाको फाइदा उठाउँदै हुने अवैध व्यापार निरूत्साहित हुने बताए। यो खबर हामीले आजको अन्नपूर्णबाटै लिएका हौ।
छलफलमा सहभागीले वैधानिक रूपमा राखिएको भारू पाँच सय र १ हजारका नोट साटिनेमा ढुक्क हुन आग्रह गरे।
नेपालमा प्रतिबन्धित भारू अर्बौ रहेको अनुमान छ। सीमावर्ती तराई तथा प...",tourism
"﻿कांग्रेस सभापति शेरबहादुर देउवा मंसिरभित्रै मनोनीत गर्न बाँकी पदाधिकारी तथा केन्द्रीय सदस्य मनोनीत गर्ने निष्कर्षमा पुगेका छन् । महाधिवेशन सम्पन्न भएको आठ महिना बितिसक्दा पनि केन्द्रीय समितिलाई पूर्णता दिन नसकी पार्टीभित्रै अक्षमको आलोचना खेपिरहेका सभापति देउवाले आन्तरिक तयारीसहित मंसिरभित्रै मनोनीत गर्न लागेका हुन् । यो खबर हामीले आजको राजधानी दैनिकबाट लिएका हौ।
देउवा २४ फागुन ०७२ मा सभापति निर्वाचित भएका थिए । १३औं महाधिवेशनबाट पारित विधानमा दुई महिनाभित्रै सम्पूर्ण विभाग तथा अन्य निकायलाई पूर...",tourism
"﻿तिमिल्सेना–७ अछामकी डम्मरा उपाध्यायको छाउपडी गोठभित्रै ज्यान गएको छ । महिनावारी भएको पाँचौं दिनको राति २१ वर्षीया डम्मरा छउगोठभित्र मृत अवस्थामा भेटिएकी हुन् । शनिबार अबेरसम्म पनि नउठेपछि घरका अन्य सदस्य उठाउन पुग्दा छाउगोठभित्रै घोप्टो परेको अवस्थामा उनी मृत भेटिएको जिल्ला प्रहरी कार्यालय अछामका प्रहरी निरीक्षक बद्रीप्रसाद ढकालले बताए । यो खबर हामीले आजको राजधानीबाट लिएका हौ।
उनी घरबाट ४० फिटको दुरीमा रहेको छाउगोठमा महिनावारी भएको पहिलो दिनदेखि नै एक्लै बस्दै आएकी थिइन् । मृतक उपाध्यायको ...",tourism
"﻿नियमन गर्ने निकायकै संरक्षणमा झापामा गाई तस्करी मौलाएको पाइएको छ। भारत निकासीका लागि लगिँदै गरिएका गाई प्रहरीले समाते पनि तिनै प्रहरीको दबाबमा गौसालामा पुर्याइएका गाई तस्करको पन्जामा पुनः परेका छन्। 
स्थानीयका अनुसार तस्कर र प्रहरीबीच ‘सेटिङ’मा नेपालबाट गाई भारतका लागि निकासी हुने गरेका छन्।
पिकअप भेनमा क्षमताभन्दा बढी गाई लोड गरेर राजमार्गमा खुलेआम तस्करले लैजाँदा पनि प्रहरी टुलुटुलु हेरिरहेको छ। जिल्ला प्रहरी कार्यालय झापाका प्रमुख शैलेश थापा क्षेत्रीले त ऐनको ख्यालै नगरी झापाका दु...",tourism
"﻿काठमाडौं । दरवारमार्गमा रहेको याक एण्ड यती होटलले कर तिर्न अटेरी गरेपछि काठमाडौं महानगरपालिकाले कारवाहीको प्रक्रिया अघि बढाएको छ । अन्य तारे होटलहरु करको दायरामा आइसक्दा पनि याक एण्ड यतीले अटेरी गरेको भन्दै ३५ दिन भित्र कर तिर्न पत्राचार गरिएको महानगरपालिकाका राजस्व शाखा प्रमुख धु्रव अधिकारीले जानकारी दिए । पटकपटक सूचना पठाउँदा पनि कर नतिरेको भन्दै महानगरले कात्तिक अन्तिम साता ३५ दिनको म्याद दिएको हो । 
याक एण्ड यतीले सो अवधिभित्र कर नबुझाएमा २४ दिनको म्याद दिइन्छ । सो अवधिमा पनि नतिरेमा महानगरपालिकाले पत्रिकामा सूचना प्रकाशित गरी सेवा बन्द गरिने भएको छ । साथै त्यसको ७ देखि १५ दिनभित्र नबुझाएको खण्डमा सम्पूर्ण सेवाहरु बन्द गर्नुका साथै महानगरपालिकाले होटल तालाबन्दी नै गर्ने अधिकारीले जानकारी दिए । 
महानगरपालिकालाई याक एण्ड यतीले पेस गरेको करको विवरण समेत अपुरो रहेको पाइएको थियो । त्यतिवेला पनि महानगरले स्थलगत भ्रमण गर्दा फेला पारेको भन्दा याक एण्ड यतीले फरक विवरण पेस गरेको थियो । 
महानगरका अनुसार याक एण्ड यतीले यूएन एजेन्सीलाई भवन भाडामा दिएकाले त्यसको बहाल कर र केही जग्गाहरु समेत भाडामा लिएकोले सोको पनि घरजग्गा कर तिर्नुपर्ने हुन्छ । महानगरले ती सवै कर निर्देशन दिएपनि अटेरी गर्दै आएको उनले जानकारी दिए ।
केही समय अघि याक एण्ड यतीले कर छली गर्न राजनीतिक पहुँच समेत प्रयोग गरेको महानगरको आरोप छ । साथै कारवाहीका लागि कानुनी प्रक्रिया अनुसार जानुपर्ने भएकोले अलि लामो समय लागेको अधिकारीले जानकारी दिए । तर, अन्य तारे होटल भने  महानगरपालिकाले घरजग्गा, सवारी तथा वहालकरमा करमा कडाई गरेसँगै करको दायरामा आएका छन् । 
काफ्लेका अनुसार आर्थिक बर्ष २०७२/७३ मा होटलहरुले करिव ७ करोड रुपैयाँ बराबरको कर तिरेका छन् । ठूला होटलले नियमित रुपमा कर बुझाउँदा प्रति होटल बार्षिक करिब रु १० लाखदेखि रु १२ लाख रुपैयाँ सम्म कर उठ्ने महानगरले जानकारी दिएको छ ।
समयमा कर नबुझाउने होटललाई महानगरपालिकाले स्थानीय स्वायत्त शासन ऐन, २०५५ को दफा १६५ (२) बमोजिम चलअचल सम्पत्तिको रोक्का गर्ने, नवीकरण नगर्ने, फोहर नउठाउने, व्यापार व्यवसायमा सिलबन्दी, तालाबन्दी रोक्का गर्ने तथा महानगरपालिका अन्तर्गत हुने विभिन्न किसिमका कामको सिफारिस नगर्नेलगायतका कारबाही गर्न सक्नेछ ।
काठमाडौंमा हाल १३ ओटा तारे होटल सञ्चालनमा छन् । त्यसमध्ये  हायात होटल र एभरेष्ट होटलले पनि हालसम्म कर तिरेका छैंनन् । तर यी होटल महानगरपालिकाको सम्पर्कमा रहनुका साथै कर विवरण तथा अन्य डकुमेन्ट भने बुझाइसकेका छन् । यता अन्नपूर्ण, सोल्टि, द्धारिका होटल, ¥याडिशनलगायत अन्यले भने कर तिरिसकेका छन् ।
सरकारले २०५७ सालदेखि घरजग्गा कर असुलको लागि निर्देशन दिएको थियो । त्यसबेलादेखि महानगरले होटलहरुको कर उठाउन थालेको हो । सरकारले मापदण्ड अनुसारका ठूला होटलसँग कर उठाउने व्यवस्था गरेको हो ।
होटलले बार्षिक रुपमा होटलको जग्गाको भ्यालुएशनको आधारमा २५ देखि २७ प्रतिशतसम्म कर तिर्नुपर्छ । महानगरका अनुसार होटलले पाहुना बस्ने आवास गृह, भान्छा, स्विमिङ पुल, पार्किङ, मजदुरबस्ने ठाउँ, बगैचालगायत स्थानको कर तिर्नुपर्दैन । त्यस्तै होटलको कार्यालय, क्यासिनो रेहको स्थानलगायतको भने कर तिर्नुपर्छ ।
  राजनीतिक आडमा राजस्व तिर्न अटेर गर्दै याक एण्ड यती, ताला लगाउने महानगरको चेतावनी",tourism
"﻿
पछिल्ला वर्षमा बढिरहेको जलवायु परिवर्तनको असरका कारण चाँदी जस्तै टलक्क टल्केका हिमाल कालापत्थरमा परिणत भएका छन्। जलवायु परिवर्तनको प्रमुख असर हिमाली शृङ्खलामा पर्ने गरेका कारण त्यसको प्रत्यक्ष मारमा नेपालका हिमाल बर्सेनि पर्दै गएका हुन्।
जलवायु परिवर्तनसँगै हिमालमा हिउँ पग्लन थालेको छ भने हिउँ पर्ने क्षेत्रमा हिउँको साटो पानी पर्न थालेको छ। जलवायु परिवर्तनको असरसँगै हिमालपारिको जिल्ला मुस्ताङको उपल्लो भागस्थित एक बस्ती पानीको चर्को अभावसँगै सार्नुपरेको छ भने विगतमा हिउँले ढाकिने धेरै भूभाग कालाप...",tourism
"﻿
हेटल साम्बाला, बाँसबारी
६ मंसिर, काठमाडौं । चालु आर्थिक वर्षको पहिलो ४ महिनासम्म काठमाडौंमा एउटा तीन तारे होटलसहित १० पर्यटकीय होटल सञ्चालनमा आएका छन् । पर्यटन विभागका निर्देशक दुर्गादत्त ढकालकाअनुसार काठमाडौंका बाँसबारीमा तीन तारेस्तरको ‘होटल साम्बाला’ सहित १० वटा होटल सञ्चालनमा आएका हुन् ।
रुपन्देहीको भैरहवामा ‘होटल वोधही रेडसन्’ दुई तारे होटल पनि सञ्चालनमा आएको छ । पोखररामा ‘मट्टीखाना माउन्टेन भ्यू रिर्साट’ र चितवनको भरतपुरमा ‘भरतपुर गार्डन रिर्सोट’ पनि खुलेका छन् ।
बाँसबारीको साम्बाला होटलमा ६५ वटा सुविधा सम्पन्न कोठमा ९९ बेड क्षमता छ । यो होटल सञ्चालनमा आउनसाथ ७० जनाले समेत प्रत्यक्ष रुपमा रोजगारी पाएका छन् ।
साम्बाला यसअघि पर्यटकीय होटलका रुपमा सञ्चालन भइरहेको थियो । यसै आर्थिक वर्षमा मात्रै सम्बालाले तीन तारे स्तरको लाइसेन्स पाएको हो ।
रुपन्देहीको भैरहवामा रहेको ‘होटल वोधही रेडसन’मा ७० वटा बेड छन् । होटलमा ४८ जनाले रोजगारी पाएको विभागले जनाएको छ । होटलमा ८० वटा कोठा छन् ।
काठमाडौंमा १० पर्यटकीय होटल
चालु आर्थिक वर्षको कात्तिक मसान्तसम्म काठमाडौमा मात्रै १० वटा पर्यटकीय होटल सञ्चालनमा आएको छ । काठमाडौंको लाजिम्पाटमा ‘होटल हिरण्य’ प्राली सञ्चालनमा आएको छ । यो होटलमा १४ वटा कोठासहित १७ वटा बेड छन् । १९ जना कामदारले रोजगारी पाएका छन् ।
यसैगरी ठमेलमा २१ वटा सुविधासम्पन्न कोठासहितको पर्यटकीय ‘होटल एभरेष्ट नेपाल’ पनि सञ्चालनमा आएको ढकालले जानकारी दिए । यो होटलमा ३६ वटा बेड रुम छन् भने ४८ जना कामदारले प्रत्यक्ष रुपमा रोजगारी पाएका छन् ।
ठमेलमा नै ‘होटल आर्टस’ सञ्चालनमा आएको छ । ४८ वटा कोठा रहेको होटलमा ४८ वटै बेड छन् । साथै होटलमा ३५ जनाले प्रत्यक्ष रुपमा रोजगारी पाएको विभागका निर्देशक ढकालले बताए ।
काठमाडौको नागपोखरीमा कर्ण शाक्यको लगानीमा पर्यटक स्तरीय ग्राण्ड नोर्लिङ होटल एण्ड रिर्सो सञ्चालमा आएको छ । यो होटलमा १५ वटा कोठा तथा १८ वटा बेड रुम छन् । यसमा १० जनाले रोजगारी पाएको विभागले जनाएको छ ।
कमलपोखरीमा ३७ कोठा र ५० बेड रुमसहितको ट्रयाडिशनल कम्र्फोट होटल खुलेको छ । यो होटलमा पनि १५ जनाले रोजगारी पाएका छन् ।
कर्ण शाक्यकै लगानीका नक्सालमा ‘द माया म्यानोर’ होटल पनि सञ्चालनमा आएको छ । यो होटलमा ४४ वटा कोठा तथा ४८ वटा बेड रुम छन् भने ३६ जनाले रोजगारी पाएको विभागले जनाएको छ ।
३० कोठासहित ३० वटै बेड भएको साधना शाक्यको लगानीका पि्रन्स होटल पनि सञ्चालनमा आएको छ । २३ कोठासहिते हाई ल्याण्ड इन र २१ कोठा सहितको सुविधासम्पन्न मण्डला होटल समेत यसैवर्ष खुलेका छन् ।
काठमाडौको क्षेत्रपाटीमा १० कोठा र १७ बेड रुम सहितको ‘काठमाडौं बुटिक’ नामका पर्यटकीय होटल खुलेको छ ।
४ महिनामा दुई रिर्सोट
यो वर्षको कात्तिक मसान्तसम्ममा देशभरमा दुई रिर्सोट सञ्चालनमा आएका विभागले जनाएको छ ।
जसमा कास्की जिल्लाको पोखरा उप-महानगरपालीमामा मट्टीखाना माउन्टेन भ्यू तथा रिर्सोट र चितवनको भरतपुरमा ‘भरतपुर गार्डन रिर्सोट’ सञ्चालनमा आएको विभागका निर्देशक ढकालले जानकारी दिए । मट्टीखान रिर्सोटमा १० वटा कोठा तथा २० वटा बेड रुम छन् भने १४ जनाले रोजगारी पाएका छन् ।
नयाँ खुलेको ‘भरतपुर गार्डेन रिर्सोट’मा ४० वटा कोठा तथा ८० वटा रुम छन् । जसमा ४० जना कामदार रहेको विभागले जनाएको छ ।",tourism
"﻿
१० मङ्सिर, रामपुर (पाल्पा) । पाल्पा जिल्लाको पर्यटकीय क्षेत्रका रुपमा रहेको रिमिघा लेक पूर्वाधार विकासको अभावमा ओझेलमा परेको छ ।

फोक्सिङकोट र पिपलडाँडा गाउँ विकास समितिको शीरमा रहेको यो रिमिघा लेक समुद्र सतहदेखि एकहजार सातसय ९४ मिटर उचाइमा रहेको छ । रिमिघा लेक जैविक विविधताको हिसाबले धनी मानिन्छ ।
रिमिघा लेकमा जोगी गुफा, देश हेर्ने ढुङ्गा, टुँडिखेल, विशाल चउर, इनार, भुरे राजाले बनाएका घरका भग्नावशेष, तीनकन्या मन्दिर, कालिकादेवी मन्दिर लगायतका ऐतिहासिक तथा धार्मिकस्थलसमेत रहेका छन् । यस क्षेत्रमा भ्यू टावर निर्माण, खानेपानी व्यवस्थापन, क्रिडास्थल निर्माण, मोबाइल नेटवर्क विस्तार, जोगी गुफा जाने बाटो निर्माण, रिमिघासम्म पुग्ने मोटरबाटो निर्माण र विकास हुन नसकेको स्थानीयवासी एवत सारुले बताए ।
यहाँबाट एकै नजरमा हिमाल, पहाड र तराई क्षेत्रको अवलोकन गर्न सकिन्छ । उत्तरतर्फ रहेको माछापुच्छ्रे, धवलागिरि, अन्नपूर्ण हिमशृङ्खला, पहाडी अग्लाअग्ला डाँडाका साथै तराईको समथर मैदान देखिने यस पर्यटकीय रिमिघा लेकको विकासका लागि आर्थिक अभावले पर्यटन विस्तार हुन नसकेको हो ।
फोक्सिङकोट गाविस तथा पिपलडाँडा गाविस कार्यालयबाट रिमिघा लेक पर्यटन प्रवद्र्धन गर्न समय–समयमा बजेट छुट्याए पनि पर्याप्त बजेट नहुँदा यहाँको पर्यटन क्षेत्रले विकासको गति लिन नसकेको हो ।
साहसिक खेल प्याराग्लाइडिङका लागि रिमिघा लेक राम्रो गन्तव्य बन्न सक्ने सम्भावनाका रुपमा पनि रहेको छ । यस्ता सांस्कृतिक, धार्मिक, पर्यटकीय र ऐतिहासिक क्षेत्रको संरक्षण हुन नसक्दा यिनको अस्तित्व र महत्व गुम्दै गएको छ ।
रिमिघा लेकमा प्रत्येक नयाँ वर्षका अवसरमा हुँगी, ताहुँ, हुमिन, गेझा, हेक्लाङ, वीरकोट, जल्पा, फोक्सिङकोट, पिपलडाँडालगायत विभिन्न क्षेत्रबाट पिकनिकका साथै घुमफिर गर्न आउनेको घुइँचो लाग्ने गरेको स्थानीयवासी नारायण मश्राङ्गीले बताए ।",tourism
"﻿
१५ मंसिर, काठमाडौं । एटिएम कार्ड सेवा प्रदायक कम्पनी अमेरकीन एक्सप्रेस र हिमालयन बैंक संग सहकार्य गर्दै पर्यटन बोर्डले नेपाल पर्यटन बोर्डले एक्सपिरियन्स नेपाल अभियान थालेको छ ।
बुधबार राजधानी आयोजित एक कार्यक्रममा बोल्दै पर्यटन बोर्डका प्रमुख कार्यकारी अधिकृत दीपकराज जोशीले यो अभियानले नेपालमा पर्यटन भित्र्याउन सहयोग पुग्ने बताएका छन् ।
३२ मुलुकका मानिसहरुलाई नेपालबारे जानकारी दिादै नेपालमा आउन अमेरकीन एक्सप्रेसले आग्रह गर्नेछ । त्यस्तै हिमालयन बैंकले विभिन्न रेडियो, टेलिभिजन तथा पत्रपत्रिका मार्फत यो अभियानको प्रचार प्रसार गर्ने छ ।
अमेरीकन एक्सप्रेसले भने आफ्नो वेबसाइटमार्फत नेपालको बारेमा जानकारी दिनेछ । साथै आफ्ना प्रयोगकर्तालाई पनि सन्देश पठाउादै यो अभियानको प्रचार गर्ने अमेरीकन एक्सप्रेस बैंकिङ ग्रुप भारतका प्रमुख मनाज अड्लाखाले जानकारी दिएका छनन् ।
कार्यक्रममा बोल्दै हिमालयन बैंकका सिइओ अशोक शमशेर जबराले यो अभियानले नेपालको अर्थतन्त्रमा सकारात्मक प्रभाव पार्ने बताएका छन् ।
उनले भने ‘नेपालमा पर्यटन भित्राउन यो अभियानले महत्वपुर्ण भूमिका खेल्ने छ र यसले देशको अर्थतन्त्रमा समेत सकारात्मक प्रभाव पार्ने विश्वास लिएको छु ।’",tourism
"﻿
१९ मंसिर, काठमाडौं । कोलम्बिया विश्वविधालयका प्राध्यापक जेफ्री डी. साच्सले परिवारसहित चन्द्रागिरी हिल्सको अनौपचारिक भ्रमण गरेका छन् ।
चन्द्रागिरी हिल्स काठमाडौं आर्थिक विकास र गरिबीबिरुद्धको लडाईका ज्ञाता भनेर चिनिने अमेरिकन अर्थशास्त्री साच्सले चन्द्रागिरी हिल्सको आगन्तुक पुस्तिकामार्फत शुभकामना ब्यक्त गर्दै चन्द्रागिरीमा निर्माण भएको एकीकृत पर्यटकीय पूर्वाधारबाट आफू अत्यन्तै प्रभावित भएको उल्लेख गरे ।
यस्तो अनुपम पर्यटकीय सम्भावना भएको क्षेत्रलाई नेपाल लगायत विश्वका पर्यटकहरुको पहुँचमा ल्याउन सफल भएकोमा साच्चले कम्पनीका अध्यक्ष चन्द्रप्रसाद ढकालमार्फत सबैलाई धन्यबाद ज्ञापन गरे ।
आगन्तुक पुस्तिकामा हस्ताक्षर गर्दै साच्सले नेपाल र नेपालीको सुख, शान्ति र समृद्विको कामना व्यक्त गरे । विश्वविख्यात हावर्ड विश्वविद्यालयमा ३० वर्ष प्राध्यापनको अनुभव संगालेका साच्स संयुक्त राष्ट्र संघ ‘सह्रशताब्दी विकास लक्ष्य’ का विशेष सल्लाहकार थिए ।
साच्सले संयुक्त राष्ट्र संघका पुर्व महासचिवद्वय कोफीअन्नान र वानकिमुनको कार्यकालमा यो जिम्मेवारी सम्हालेका थिए ।",tourism
"﻿
२० मंसिर, काठमाडौं । बुद्ध एयरले नयाँ जहाज थप गर्ने भएको छ । यसले ७२ सिट क्षमताको एटीआर ७२- ५०० सिरिजको नयाँ जहाज किन्न लागेको हो ।
यो जहाज खरिद गर्नको लागि बुद्ध एयरले फ्रान्सेली जहाज निर्माता कम्पनी एटीआरसँग सम्झौता गरिसकेको छ ।
आगामी माघमा यो जहाज काठमाडौं ल्याउने बुद्ध एयरको तयारी छ । साथै यसलाई फागुन महिनाबाट भने सञ्चालनमा ल्याउने कम्पनीको तयारी छ ।
नयाँ जहाजमा पिडब्लु १२७ इन्जिन जडान गरिने भएको छ । यो विमान माघ १८मा काठमाडौं आइपुग्दैछ । आन्तरिक उडानमा झण्डै ७० प्रतिशत हिस्सा ओगटेको बुद्ध एयर, सहज र सुरीषत यात्राका लागि अब्ब्ल सावित हुँदैछ ।",tourism
"﻿
काठमाडौं । सरकारले २०७३ लाई आन्तरिक घुमफिर बर्षका रुपमा मनाउने घोषण गरेसँगै नेपाल घुम्ने आन्तरिक पर्यटकहरु बढेका छन् । त्यसमा पनि रारा ताल आन्तरिक तथा बाह्य पर्यटकको आकर्षण बनेको हो ।
कात्तिकसम्म करिव ७३ हजार पर्यटकले रारा भ्रमण गरेको पर्यटन मन्त्री जीवनबहादुर शाहीले जानकारी दिए । रारासम्म पुग्ने सडक पहुँच भएसँगै रारा पर्यटकको रोजाइको गन्तव्य बनेको हो । 
नेपाल पर्यटन बोर्डका अनुसार यो समयमा विशेषगरी आन्तरिक पर्यटकले रारा अवलोकन गरेका छन् । त्यसमा पनि काठमाडौँ, भक्तपुर, ललितपुर, पोखरा, चितवन, भैरहवा, बुटवल, सुर्खेत र केही पूर्वी जिल्लाका पर्यटक रहेको बोर्डका निमित्त निर्देशक मणी लामिछानेले जानकारी दिए । यता बाह्य पर्यटक भने अमेरिका र युरोपेली मुलुकहरुबाट बढी मात्रामा आउने गरेका छन् ।
त्यस्तै पत्रकार सम्मेलन तथा मिडिया क्याम्पेनीङले गर्दा पनि रारा घुम्न जाने बढेको बोर्डका निमित्त निर्देशक लामीछानेले जानकारी दिए । उनका अनुसार बोर्डले सो सस्थासँग मिलेर राराबाट विस्थपित भएका वस्ती हुँदै रारासम्म क्याम्पेनीङ गरेको हो । बोर्डले राराको डकुमेन्ट्री देखाएर पनि पर्यटक तानिरहेको छ ।  
तर पर्यटकको आकर्षण अनुसार रारामा पूर्वाधारहरु नभएको एक पर्यटकले जानकारी दिए । दशैको विदामा रारा घुमेर फर्किएका राजेन्द्र खतिवडाले त्यहाँ खाना तथा वस्न महंगो भएको गएका राराको विमानस्थल सुधार्न आवश्यक रहेको । खाना तथा वस्न महंगो भएकोले पर्यटकलाई समस्या भएको उनका भनाई छ । 
यता मन्त्री शाहीले पर्यटक बढ्दै जाँदा रारा ताल फोहोर भएको भन्दा सम्म पुग्न कम्तिमा ३ किलोमिटर पदयात्रा तय गरिने योजना रहेको सुनाए । उनका अनुसार ३ किलो मिटर परसम्म होटल तथा रेष्टुराँ खोल्न नपाउने तथा गाडी लैजान नपाउने व्यवस्था गर्ने तयारी छ ।",tourism
"﻿काठमाडौं । आर्थिक बर्ष २०७३/७४ मा ८४ ओटा पर्यटनमुलक उद्योग दर्ता भएका छन् । चालु आवको मंसिर २५ गतेसम्म ८४ ओटा पर्यटनमुलक उद्योग विभागमा दर्ता भएका हुन् । 
यो गत आवको सो अवधिको तुलनामा ५० प्रतिशतले बढी हो । गत आवको ८ महिनामा विभागमा ४२ ओटा पर्यटनमुलक उद्योग दर्ता भएका थिए । 
तर चालु आवमा दर्ता भएका उद्योगमा लगानी भने गत आवको भन्दा कम रहेको विभागको तथ्यांकले देखाएको छ । चालु आवमा दर्ता भएका त्यस्ता उद्योगमा ५ अर्व ३१ करोड लगानीको प्रस्ताव आएको उद्योग विभागको तथ्यांकमा उल्लेख छ । जसमध्ये स्थिर पूँजी ४ अर्व ८० करोड र चालु पूँजी ३ करोड रहेको छ । 
गत आवमा दर्ता भएका उद्योगको जम्मा पूँजी  ५ अर्व ४५ करोड रहेको थियो । त्यस्तै स्थिर पूँजी ५ अर्व १५ करोड र चालु पूँजी २९ करोड । यी उद्योगबाट २ हजार ५ सय ९४ जनालाई रोजगारी दिने प्रतिवद्धता प्रस्तावमा उल्लेख छ । 
चालु आवमा दर्ता भएकामध्ये ९ ओटा ठूला, ४ ओटा मझौला र अन्य साना उद्योग । जसमध्ये सवैभन्दा बढी काठमाडौंमा ५९ ओटा सञ्चालनको प्रस्तव छ । 
आर्थिक बर्ष २०७२/७३ मा ४२ ओटा पर्यटनमूलक उद्योग दर्ता भएकोमा  सवैभन्दा बढी काठमाडौंमा २९ ओटा रहेका छन् ।  ती उद्योमा १ हजार ७ सय २ जनाले रोजगारी पाउने बताइएको छ ।",tourism
"﻿
काठमाडौं । गैर आवासीय नेपाली संघ (एनआरएनए)का पूर्व अध्यक्ष जीवा लामिछानेलगायतका टीमले होटल संचालनमा ल्याउने भएका छन् । उनीहरुले काठमाडौंमा होटल ‘अकामा’ संचालनमा ल्याउन लागेका हुन् । 
होटल संचालनका लागि उद्योग विभागमा दर्ता प्रक्रिया अघि बढाएको विभागले जानकारी दिएको छ । कम्पनीले मंसिर ७ गते उद्योग विभागमा होटल दर्ता गराएको विभागका अनुमती शाखा अधिकृत रामप्रसाद लुइँटेलले बताए । 
कम्पनीले काठमाडौंको धुम्वाराहीमा होटल सञ्चालन गर्ने गरी पूर्वाधार निर्माणका काम समेत अघि बढाएका हुन् । होटललाई आगामी ६ महिनाभित्र सञ्चालनमा ल्याउन उद्देश्य सहित काम थालिएको कम्पनी सचिव प्रधुम्न जोशीले बताए । ‘अहिले होटलका पूर्वाधारहरु तयार गर्ने काम भइरहेको छ,’ उनले भने, ‘आगामी जेठबाट सञ्चालनमा ल्याउने छौं ।’
उनका अनुसार धुम्वाराहीस्थित ८ रोपनी क्षेत्रफलमा होटल निर्माण भइरहेकोे छ । होटलको कुल ५० करोड रुपैयाँको लगानीमा निर्माण गरिने भएको छ । कम्पनीले नेपाल भित्र कुनै पनि स्थानमा उक्त होटलको शाखा कार्यलय समेत खोल्न मिल्ने गरी विभागबाट स्वीकृति लिएको छ । 
होटल सञ्चालकहरुमा एनआरएनएका पूर्व अध्यक्ष जीवानाथ लामिछाने, विनयकुमार श्रेष्ठ, गीता श्रेत्री, खेमराज लामिछाने, सानिमा प्रालिका अरुणकुमार ओझा लगायत ९ जना रहेका छन् । सो होटल सानिमा प्रालीका अरुणकुमार ओझाको नाममा दर्ता गरिएको छ । होटलमा २ सय बेड र १ सय सीटको रेष्टुराँ रहने छ । 
होटल सञ्चालनमा आएसँगै ८६ जनाले रोजगारी पाउने छन् । होटलमा लज, रेष्टुराँ, बार, क्याफे, क्याटरिङ लगायत सेवा उपलब्ध हुनेछन् । त्यसैगरी सभा, सम्मेलन तथा सेमिनारहरुका लागि पनि हलको व्यवस्था गरिएको उनले जानकारी दिए ।
होटलमा स्वदेशी तथा विदेशी पाहुनालाई हस्पिटालिटी सम्बन्धी आवश्यक परामर्श तथा सेवा उपलब्ध गराइने छ ।",tourism
"﻿
काठमाडौं । संस्कृति, पर्यटन तथा नागरिक उड्डयन मन्त्री जीवनबहादुर शाही अस्ट्रेलियाको मेलवर्नमा आयोजना हुन लागेको ग्रान्ड नेपाल फेस्टिवलमा सहभागी हुन अस्ट्रेलिया तर्फ जान लागेका छन् ।
अस्ट्रेलियाको मेलवर्नमा १४ डिसेम्वर देखि २१ डिसेम्वर सम्म एनआरएनले आयोजना गर्न लागेको ग्रान्ड नेपाल फेस्टिवलको प्रमुख अतिथिको रुपमा पर्यटनमन्त्री शाही अस्ट्रेलिया जान लागेका हुन । शाहीले शनिबार ग्रान्ड नेपाल फेस्टिवलको उद्घाटन गर्ने कार्यक्रम छ ।
नेपालको संस्कृति र पर्यटनलाई प्रवर्द्धन गर्ने उदेश्यले हुन लागेको ग्रान्ड नेपाल फेस्टिवलले नेपालमा पर्यटन वृद्धि गर्नका लागि महत्वपूर्ण भूमिका खेल्न सक्ने मन्त्री शाहीले बताए । ‘सांस्कृतिक सम्पदाको धनी मुलुक नेपालको विषयमा अस्ट्रेलियमा फेस्टिवलको आयोजना गरिनु अत्यान्तै गौरवको कुरा हो,’ उनले भने ‘यो हाम्रा लागि ठूलो उपलब्धि समेत हो ।’
नेपाल फेस्टिबलमा भिक्टोरियाका बहुसाँस्कृतिक तथा अर्थमन्त्री रविन स्कट पनि विशेष अतिथिको रुपमा उपस्थित रहने आयोजक संस्थाले जनाएको छ ।
त्यहाँ रहँदा मन्त्री शाहीले केहि महत्वपूर्ण राजनीतिक भेटघाट पनि गर्न सक्ने सम्भावना रहेको छ । मन्त्री शाही आज राती अस्ट्रेलिया प्रस्थान गर्ने र २१ डिसेम्वरमा फर्कने कार्यक्रम रहेको मन्त्री शाहीको प्रेस सल्लाहकार सुनिल सापकोटाले जानकारी दिए ।",tourism
"﻿
२९ मंसिर, काठमाडौं । नेपाली हवाइसेवा कम्पनीहरुलाई युरोपियन युनियन (इयु)को कालोसूचीबाट हटाउन सरकार असफल भएको छ । लामो समयदेखि इयुले नेपाली एयरलाइसन्सलाई कालोसूचीमा राख्दै आएको छ ।
यसले नेपालको हवाइसेवा अझै नसुध्रिएको नेपाली आकाश अझै जोखिमूपर्ण रहेको सन्देश दिएको छ ।
सरकारले प्रयास र पहल गरेको बताएपनि यसपटक पनि इयुले नेपाली एयरलाइन्सहरुलाई नेपालका १८ वटै युरोपमा उडानको अनुमति नदिने गरी कालोसूचीमा कायमै राख्यो । इयुले नेपाली हवाइसेवा कम्पनीले सुरक्षा मापदण्डहरु पुरा नगेको आरोपमा इयुले कालोसूचीबाट नहटाएको हो ।
एयर डाइनेस्टी, एयर काष्ठमण्डप, बुद्ध एयर, फिस्टेल एयर, गोमा एयर, हिमालयन एयरलाइन्स, मकालु एयर, मनाङ एयर, माउन्टेन हेलिकप्टर्स, मुक्तिनाथ एयर, नेपाल वायुसेवा निगम, सौर्य एयरलाइन्स, श्री एयरलाइन्स, सिमि्रक एयर, सीता एयर, तारा एयर र यती एयरलाइन्स इयुको कालोसूचीमा कायमै रहेका हुन् ।
यसले अब नयाा बिमान ल्याएर युरोपका लागि उड्ने नेपाल बायुसेवा निगमको योजनामा धक्का लागेको छ । अन्तर्राष्ट्रिय रुपमा राम्रो कुटनीतिक पहल नहुँदा पनि इयुले नेपाली हवाइ सेवाकालाई कालोसूचीमा कायमै राखेको हो ।
कालोसूचीमा कुन-कुन कम्पनी ?",tourism
"﻿
११ पुस, सोलुुखम्बु । चिसो बढ्न थालेपछि सोलुखुम्बुको माथिल्लो क्षेत्रबाट विदेशी पर्यटक फर्कन थालेका छन् । विश्वका सर्वोच्च शिखर सगरमाथालगायत अन्य हिमालको आरोहण तथा मनोरम दृश्यको अवलोकन गर्न आएका विदेशी पर्यटक अत्यधिक चिसोका कारण फर्कन थालेपछि अहिले पर्यटकीयस्थल खुम्बुक्षेत्र सुनसान देखिन थालेको छ ।

चिसो बढेसंगै तेञ्जिङ हिलारी विमानस्थल लुक्लामा फर्कने पर्यटकको उपस्थिति बाक्लो हुँदै गएको नेपाल नागरिक उड्डयन कार्यालय लुक्लाले जनाएको छ ।
मुख्य सिजनमा पर्यटकको दर्ता गर्न भ्याइनभ्याई भएको सगरमाथा राष्ट्रिय निकुञ्ज कार्यालय जोरसल्ले प्रवेशद्वारका कर्मचारीलाई पर्यटकको चाप घट्न थालेपछि यतिखेर हलुङ्गो भएको कार्यालयका गणेश पन्तले बताए ।
पदमार्ग र हवाईमार्ग हुँदै सगरमाथा क्षेत्रमा प्रवेश गर्ने पर्यटकलाई जोरसल्ले प्रवेशद्वारमा अनिवार्य दर्ता गराउनुपर्ने प्रावधान रहेको छ । कार्यालयमा पर्यटक सूचना केन्द्र समेत रहेको छ । केन्द्रले खुम्बुक्षेत्रमा जाने पर्यटकलाई अपनाउनुपर्ने नियम र उच्च हिमाली क्षेत्रमा जाँदा ध्यान दिनुपर्ने कुरालगायतका विषयमा जानकारी दिइने गर्छन् ।
अहिले पर्यटकका लागि उपयुक्त मौसम छैन । उपयुक्त मौसम नभएकाले पर्यटकको आगमन अत्यन्त न्यून हुने गरेको कार्यालयले जनाएको छ ।
टे्किङ सिजन सुरु भएसँगै लुक्ला पुगेका जिल्ला तथा अन्य विभिन्न भागका पर्यटन व्यवसायी सबै फर्किएका छन् । कात्तिकको अन्त्यमा सिजन सकिएको भए पनि मङ्सिरको अन्त्यसम्म भने पर्यटकको हल्का आवतजावत हुने गर्दछ ।
दसैँ अघिनै पर्यटक भरियाका लागि खुम्बु पुगेकाहरु समेत बाटोमा फर्कदैँ गरेको पाइन्छ । मौसम प्रतिकुलताका कारण अघिल्लो वर्षमा कतिपय पर्यटकको हवाई उडान रद्द हुँदा पर्यटन व्यवसायी प्रत्यक्ष रुपमा मारमा परेका थिए भने यसवर्ष मौसममा कुनै खराबी नआएपछि पर्यटकहरु सहजै फर्कन पाएका छन् ।
त्यस्तै, बढ्दो चिसोका कारण पर्यटक आउन छाडेपछि यहाँका होटल व्यवसायी जाडो छल्न काठमाडौँ तथा तराईका विभिन्न क्षेत्रमा जान थालेका छन् ।
पर्यटन मार्गमा पर्ने लुक्ला, जोरसल्ले, फाक्दिङ, नाम्चे, खुम्जुङ, तेङ्बोचेलगायतका ठाउँमा रहेका होटल सञ्चालकले काम गर्नेलाई होटल जिम्मा लगाएर आफू अन्यन्त्र हिँडेका छन् ।",tourism
"﻿
काठमाडौं । १८ औं पोखरा सडक महोत्सव पुस १३ गतेदेखि शुरु हुने भएको छ । रेष्टुरेन्ट एण्ड वार एशोसियसन अफ नेपाल रेवान पोखराले मेला आयोजन गर्न लागेको हो । 
आइतवार राजधानीमा आयोजीत एक पत्रकार सम्मेलनमा यस्तो जानकारी दिइएको छ । महोत्सव पुस १७ गतेसम्म चल्ने छ । सडकमै खाऔं सडकमै रमाऔं  नाराका साथ महोत्सव आयोजना गरिएको हो । महोत्सव शहीदचोक देखि खहरे डिहिकोपाटनसम्म ३ किलोमिटर क्षेत्रफलमा संचालन हुने छ । 
मेलामा प्रवेशका लागि ५० र १ सय रुपैयाँ टिकट शुल्क तोकिएको छ । त्यस्तै विभिन्न प्रकारका साँस्कृतिक कार्यक्रम तथा झाँकी प्रदर्शन गरिने महोत्सव संयोजक गोपीबहादुर भट्टराईले जानकारी दिए । 
दिउँसोमा झाँकी र बेलुका युवालक्षित कार्यक्रम आयोजना गरिने रेवाले जानकारी दिएको छ । 
त्यस्तै मेलामा होटल ट्यारिफमा २० प्रतिशतसम्मको छुटको व्यवस्थ गरिएको छ । रेष्टुराँहरुले पनि महोत्सवका लागि छुट्टै मेनु तयार गरेको आयोजकले जानकारी दिएको छ । महोत्सवमा हुनसक्ने अनियमितता रोक्न अनुगमन टोलीको समेत व्यवस्था गरिएको उनले बताए । 
मेलाको लागत १ करोड रुपैयाँ लाग्ने आयोजकको अनुमान छ । मेलाबाट भएको आम्दानीबाट तालबाराही स्कुलका लागि सहयोग गर्ने योजना आयोजकको छ । 
सो अवसरमा नेपाल पर्यटन बोर्डका कार्यकारी निर्देशक दिपकराज जोशीले विभिन्न अवरोधका बाबजुत पनि महोत्सव आयोजना गरिरहेको भन्दै प्रशंशा गरे । मेलाले नेपाललाई विश्व सामु चिनाउन मदत गर्ने उनले बताए ।",tourism
"﻿
काठमाडौं । दरबारमार्गमा रहेको याक एण्ड यती होटलले काठमाडौं महानगरपालिकाले कारवाहीका लागि पठाएको पत्र बुझ्न अटेर गरेको छ । वडा कार्यलयले आज होटलमै चिठी बुझाउन गएपनि होटलले बुझ्न नमानेपछि कर्मचारी त्यसै फर्कन वाध्य भएका छन् । आइतवार काठमाडौं महानगरपालिका वडा नम्वर ६ स्थित कार्यलयका कर्मचारी गीतावल्लभ रिमालले होटलमा पुर्याएको चिठी त्यहाँका कर्मचारीले नबुझी त्यतिकै फर्काएको कार्यलयका प्रशासनिक प्रमुख चन्द्र गोपाल प्रधानले जानकारी दिए ।
वडा कार्यलयले याक एण्ड यतीलाई घर वहाल, सवारीलगायतका कर नतिरेको भन्दै स्थानीय स्वायत्त शासन ऐन, २०५५ को ऐनको १ सय ६२ अनुसार कारवाही प्रक्रिया अघि बढाउन पत्राचार गरेको हो । चिठीमा आजको म्यादले ३० दिनभित्र सवै कर नबुझाए कारवाहीको प्रक्रिया अघि बढाइने उल्लेख छ । तर सो चिठी लिन नमानेपछि कार्यलयको कर्मचारी त्यसै फर्किएको हो । सोमवार होटलको गेटमा चिठी टास्ने कार्यक्रम रहेको प्रधानले जानकारी दिए ।   
होटलले पछि मुद्दा हालेमा हार्ने सम्भावना नहुने भन्दै महानगरपालिकाले होटललाई कानुन बमोजिम कारवाहीको प्रक्रिया अघि बढाएको हो । ‘कानुनी प्रक्रिया लामो भएपनि सोही अनुरुप कारवाही अघि बढाउछौं,’ उनले भने,‘जुन हाम्रा लागि वलियो आधार हो ।’
याक एण्ड यतीले कारवाहीको प्रक्रिया लम्व्याउने हेतुले पत्र नबुझेको महानगरपालिकाका राजस्व शाखा प्रमुख धु्रव काफ्लेले जानकारी दिए । पटकपटक सूचना पठाउँदा पनि कर नतिरेको भन्दै महानगरले कात्तिक अन्तिम साता ३५ दिनको म्याद दिएको थियो । तर सो को केही उत्तर नआएपछि कारवाही प्रक्रिया अघि बढाएको हो ।
सो अवधिमा पनि नतिरेमा महानगरपालिकाले पत्रिकामा सूचना प्रकाशित गरी सेवा बन्द गर्ने बताइएको छ । त्यसको ७ देखि १५ दिनभित्र नबुझाएको खण्डमा सम्पूर्ण सेवाहरु बन्द गर्नुका साथै महानगरपालिकाले होटल तालाबन्दी नै गर्ने जानकारी दिए ।
महानगरका अनुसार याक एण्ड यतीले यूएन एजेन्सीलाई भवन भाडामा दिएकाले त्यसको बहाल कर र केही जग्गाहरु समेत भाडामा लिएकोले सोको पनि घरजग्गा कर तिर्नुपर्ने हुन्छ । 
महानगरले ती सवै कर निर्देशन दिएपनि अटेरी गर्दै आएको उनले जानकारी दिए । होटलले करको विवरण बुझाइसकेको भएपनि उक्त विवरणसमेत गलत रहेको महानगरको ठहर छ । उनका अनुसार याक एन्ड यतीले कर तिर्नुपर्ने समय २० वर्ष पुगिसकेको भएपनि दुई वर्षअघि रु १० लाख मात्र दिएको छ ।",tourism
"﻿
५ पुस, काठमाडौं । रिजेन्ट एयरवेजले बुधबारबाट बंगलादेशको राजधानी ढाकादेखि काठमाडौंसम्मको उडान थाल्ने भएको छ । बोइङ ७३७/७०० एयर क्राफ्टमार्फत नेपालमा रिजेन्टले सेवा थाल्न लागेको हो ।
१२ बिजनेश क्लास र १ सय १४ वटा इकोनोमिक क्लास भएको यो एयरवेजमा ढाकादेखि काठमाडौं आउँदा १० हजार २ सय ७० रुपैयाँ तिर्नुपर्नेछ ।
ढाकादेखि काठमाडौं र काठमाडौं देखि ढाका दुबैतर्फको उडान भर्दा भने १८ हजार ९ सय रुपैयाँ मात्रै तिरेपुग्छ । रिजेन्ट एयरवेज सञ्चालन गर्ने कम्पनी जिएसए हार्भेस्ट मुन ग्रुपले जानकारी दिएअनुसार एयरवेजले सोमबार , बुधबार र शनिबार मात्रै उडान भर्नेछ ।
ढाकाबाट यो बिमान ३ बजे छुट्नेछ भने काठमाडौं सवा ४ बज आइपुग्नेछ । यो बिमान सोही दिन पुन ढाका फर्कनेछ। सोही दिन सवा ५ बजे काठमाडौंबाट उडान भरेको बिमान ६ बजेर ४५ मिनेटमा आइपुग्ने कम्पनीले जनाएको छ ।
अहिले यो एयरवेजले ओमन, सिंगापुर, मलेसिया थाइल्याण्ड र भारतमा उडान भर्दै आएको छ । बुधबारदेखि भने यसले थप नेपालमा पनि उडान भर्ने भएको छ ।
यसले नेपाल र बंगलादेशबीचको आथिर्क तथा पर्यटकीय क्षेत्रमा महत्वपूर्ण योगदान दिने अपेक्षा गरिएको छ । रिजेन्टले आफ्नो सेवालई गुणस्तरी र सुरक्षित बनाउन कुनै कसर नछाड्ने प्रतिवद्धता जनाएको छ ।",tourism
"﻿
काठमाडौं । अन्तरराष्ट्रिय शाहसिक तथा पर्वतीय सम्मेलन तथा प्रदर्शनी (ग्लोवल एडभेन्चर एण्ड माउन्टेनरिङ कन्फरेन्स एण्ड एक्स्पो २०१७) आगामी मार्च ३१ देखि हुने भएको छ ।  ‘हाउस अफ राजकर्णिकार’ को आयोजनामा हुन लागेको सम्मेलन अप्रिल २ तारिकसम्म चल्ने छ । 
नेपालमै पहिलोपटक पर्वतीय तथा शाहसिक पर्यटनका अन्तरराष्ट्रिय आयामलाई समेट्ने गरी सम्मेलन आयोजना गर्न लागिएको हाउस अफ राजकर्णिकारका प्रवन्ध निर्देशक विरेन्द्र राजकर्णीकारले बताए । उनका अनुसार पर्वतीय तथा शाहसिक पर्यटनका लागि आवश्यक वस्तु, सेवा, सूचना लगायतको विनिमयका लागि सम्मेलन महत्वपूर्ण हुनेछ । 
शाहसिक खेल, शाहसिक पर्यटन र वातावरणीय परिपेक्ष्यमा शाहसिक गतिविधि गरी तीन समानान्तर आयाममा उक्त सम्मेलन केन्द्रीत हुने आयोजकले बताएको छ । सम्मेलनमा बाह्य तथा शाहसिक खेलप्रेमी, एथलेट्स, शाहसिक पर्यटन सञ्चालक, व्यापारी, सरकारी तथा गैरसरकारी क्षेत्रका प्रतिनिधि सम्मेलनमा सहभागी हुनेछन् । 
सम्मेलनको आकर्षणमा शाहसिक तथा पर्वतीय प्रदर्शनीमा शाहसिक पर्यटन सेवा, शाहसिक खेलका उपकरण, माउन्टेन बाइक, प्यारासुट, प्यारा ग्लाइडर, स्काइज, स्केटबोर्डलगायत वस्तुहरू रहनेछन् । त्यस्तै सर्फबोर्ड, माउन्टेनियरिङ हार्निसेस,रुकस्याक, क्याम्प किचन प्रोडक्ट लगायतका वस्तु पनि प्रदर्शनीमा राखिनेछ । 
सम्मेलनमा हिमालयन रस, ट्रेल डिस –३ भ्याली, हिमाली दौड, हिमालयन कायाक रेस, हिमालय एमबीटी च्यालेन्ज, फेवा प्याराग्लाईडिङ शो जस्ता  प्रतियोगितासमेत रहनेछन् । २ सय सहभागी र खरिदकर्ता सहभागी रहने सम्मेलनमा नेपाल पर्यटन बोर्ड, नेपाल पर्वतीय संघ, इन्डियन माउन्टेनियरिङ फाउन्डेसन, चाइना माउन्टेनियरिङ एसोसियसन लगायतले पनि सहकार्य गर्नेछन् । सम्मेलनका लागि टर्किस एयरलाइन्स टाइटल स्पोन्सर रहेको छ । 
सम्मेलनले नेपालको प्रवद्र्धनका साथै पर्यटनसँग सम्वन्धि व्यवसायमा समेत सहयोग गर्ने नेपाल पर्यटन बोर्डका कार्यकारी निर्देश्क दिपकराज जोशीले जानकारी दिए । सम्मेलनका प्राविधिक समितिका को चियरमेन लिसा चेग्यलले नेपालमा भएको प्राकृति सम्पदा लाई विश्वमा चिनाउन सहयोग गर्न बताइन् । साथै मेलामा एभरेष्टसँग सम्वन्धित फिल्क तथा भिडियो देखाइनुका साथै विभिन्न सहभागीहरुले कार्यपत्र प्रस्तुत गर्ने जानकारी दिइन् ।",tourism
"﻿
१० पुस, काठमाडौं । चिनियाँ कम्यूनिष्ट पार्टी ‘चेन्दु’का सचिव टाङ्गलि याङ्ग चीले चन्द्रागिरी केबलकारको भ्रमण गरेका छन् ।
चीको नेतृत्वमा आएको चिनियाँ टोलीलाई चन्द्रागिरी हिल्स लिमिटेडका अध्यक्ष चन्द्रप्रसाद ढकाल र महाप्रवन्धक अभिषेक विक्रम शाहले स्वागत गरेका थिए ।
टोलीमा चीनको स्वशासित क्षेत्र तिब्बत पिपुल्स कंग्रेस (संसद) का अध्यक्षबाई माचिलिन र सिनो हाइड्रोका वरिष्ठ इन्जिनियर फाग जुन लगायत दुई दर्जन चिनियाँ विशिष्ट व्यक्तित्वहरुको सहभागिता रहेको थियो ।
अनौपचारिक भ्रमणमा आएको चिनियाँ टोलीलाई अध्यक्ष ढकालले चन्द्रागिरीमा निर्माण भएको पुर्वाधारहरुको बारेमा जानकारी दिँदै पछिल्लो समयमा चीनले हासिल गरेको आर्थिक समृद्वि र त्यसबाट सिर्जित अवसरहरुको सदुपयोग नेपालको नीजि क्षेत्रले गर्न सक्ने विश्वास व्यक्त गरे ।
चिनियाँ कम्युनिष्ट पार्टी ‘चेन्दु’ का सचिव चीले चन्द्रागिरीमा निर्माण भएको एकीकृत पर्यटकीय गन्तब्यबाट आफु अत्यन्तै प्रभावित भएको र यस्तै अन्य परियोजनाहरुको निर्माण हुने हो भने नेपालको आर्थिक विकासले छोटै समयमा तीब्रता पाउने विश्वास व्यक्त गरे ।",tourism
"﻿
११ पुस, काठमाडौं । चन्द्रागिरी हिल्स लिमिटेडले सञ्चालन गरेको चन्द्रागिरी केबलकारको नियमित मर्मत संभार सुरु भएको छ ।
यसैकारण अब सोमबारदेखि विहीवारसम्म विहान ११ बजेदेखि बेलुकी ५ बजेसम्म मात्रै केबलकार चल्नेछ । शुक्रबार, शनिवार र आईतबार भने विहान ८ बजेदेखि बेलुकी ५ बजेसम्म केबलकार सञ्चालन हुने भएको छ ।
यसबाहेक अन्य समयमा केबलकारले यत्राुलाई सेवा दिने छैन । कम्पनीले अहिले दिादै आएको छुट यथावत राखेको जनाएको छ ।",tourism
"﻿
काठमाडौं । नेपाल वायु सेवा निगमले थप ४ ओटा विमान ल्याउने भएको छ । निगमले एमए ६० र वाई १२ ईको विकल्पमा निकट भविष्यमै समान क्षमताका एउटा एमए ६० र ३ ओटा वाई ई विमान ल्याउन लागेको हो । 
चिनीयाँ विमान कम्पनीले दिएको लिखित प्रतिबद्धताका आधारमा विमान ल्याउन लागेको निगमका प्रवन्ध निर्देशक सुगतरत्न कंसाकारले जानकारी दिए । ती विमान पश्चिमी मुलुकबाट आपूर्ती हुने विमानको अनुमानित मूल्य भन्दा सस्तो हुने समेत उनले बताए । 
निगमले चीनसँग भएको सम्झौता अनुसार ४ ओटा विमान दूई चरणमा ल्याउन लागेको हो । ‘जसअनुसार २ ओटा विमान २ महिनाभित्र नेपाल भित्रयाइने छ,’ उनले भने, ‘बाँकी दुई ओटा अर्को ६ महिनाभित्र ल्याउने छौं ।’ ती विमानबाट करीव २० ओटा विमानस्थलहरुमा नियमित हवाई सेवा सञ्चालन गरिने बताइएको छ । 
चिनीयाँ कम्पनीका पदाधीकारीसँगको भेटमा एमए ६० र वाई १२ ई विमानहरुको सञ्चालन सम्वन्धमा देखापरेका मर्मत सम्भार, वीमा लगायत समस्यामा चिनीयाँ पक्षले नै सहयोग तथा मद्दत गर्ने प्रत्याभुती दिएको छ । 
पहिलो अनुदान स्वरुप प्राप्त गरेको एमए ६० र वाई १२ ई संचालनमा अवरोध आएको सन्दर्भमा विभिन्न चरणमा अध्ययन, वार्ता र सहमती भएपश्चात विमान थप्न लागेको कंशाकारले जानकारी दिए । ४ दशकसम्म निगमले आन्तरिक उडान गर्न तथा  नयाँ गन्तव्यमा उडान भर्न थप विमान भित्र्याउन नसकेको अवस्थामा चीनको अनुदान तथा सहुलियतपूर्ण ऋण सहयोगमा ६ ओटा विमान खरीद गर्ने निणर्य गरिएको हो । 
जसअनुसार २०७१ बैशाख १४ गते एमए ६० र कात्तिक १८ गते वाई १२ ई गरी २ वटा विमान ल्याइएको थियो । ती विमानमा समस्या देखिएपछि संचालक समितिलाई अवगत गराई २०७१ माघ १२ मा निगमले पर्यटन मन्त्रालयलाई स्पेयर पार्टसको मूल्य, हवाई वीमा, मर्मत सम्भारलगायतवारे चिनीयाँ पक्षबाट तत्काल सम्वोधन हुनुपर्ने भनी अवगत गराएको थियो । २०७२ साउन ६ मा मन्त्रालयबाट समस्या समाधान कमिटी गठन गरी प्रतिवेदनको प्रतिलिपी समेत निगमलाई उपलब्ध गराएको थियो ।
त्यसपश्चात संस्कृति पर्यटन तथा नागरिक उड्डयन मन्त्रालयले नेपाल वायूसेवा निगम र एभिक इन्टरनेशनल होल्डिङ कर्पोरेशनवीच भएको सम्झौता तथा निगमलाई मर्का परेको अन्य विषय समेटी यी विमान ल्याउने तयारी गरिएको हो ।",tourism
"﻿
काठमाडौं । स्पेनिस कम्पनी सानजोसेसँगको ठेक्का रद्द पछि नागरिक उड्डयन प्राधिकरणले त्रिभुवन विमानस्थल स्तरोन्नतीका लागि पुनः बोलपत्र आब्हान गर्ने भएको छ । प्राधिकरणले आगामी जनवरीमा बोलपत्र आवह्वानको तयारी गरेको हो ।
टेन्डरमा राष्ट्रिय कम्पनीमात्र सहभागी हुन पाउने वा अन्तरराष्ट्रिय पनि सहभागी गराउने भन्ने विषयमा भने टुङ्गो नलागेको नागरिक उड्डयन प्राधिकरणका प्रवक्ता विरेन्द्र श्रेष्ठले जानकारी दिए ।‘हालसम्म भएको काम र बाँकी कामबारे अध्ययन गरेर राष्ट्रिय वा अन्तरराष्ट्रिय बोलपत्र आह्वान गर्ने भन्ने विषयमा निर्णय गर्नेछौं’ उनले भने ।
श्रेष्ठका अनुसार सानजोसेसँगको ठेक्का रद्दगरेसँगै बैंक ग्यारेन्टी बसेका नेपाल इन्भेष्टमेन्ट बैंक र लक्ष्मी बैंकले प्राधिकरणलाई सो वापतको रकम समेत भुक्तानी गरिसकेका छन् । त्यस्तै ती बैंकले केही दिनभित्रै ग्यारेन्टी वापतको पैसा स्पेनिस बैंकबाट पाउने छन् । जसअनुसार इन्भेष्मेन्ट बैंकले १ अर्व २९ करोड र लक्ष्मी बैंकले ३५ करोड पाउने छन् ।
२०१६ भित्र स्तरोन्तती सकिने भनिएपनि हालसम्म स्पेनिस निर्माण कम्पनी सान्जोसे कन्स्ट्रक्टोराले १६ प्रतिशतमात्र काम सम्पन्न गरेको छ । सो कम्पनीले पशुपति क्षेत्रको माटो पाए मात्र काम अघि बढाउने बताएको थियो । तर पुशपतिको माटो दिन नमिल्ने भएपछि सानजोसेसँगको सम्झौता खारेज गरिएको हो ।
प्राधिकरणले अव सन् २०२० सम्म स्तरोन्नती गर्ने गरी नयाँ कम्पनी छनौट गर्ने छ । हालको सम्झौता अनुसार सान्जोसेले मार्च २०१६ सम्म विस्तारको सम्पूर्ण काम पुरा गरिसक्नुपर्ने थियो । सान्जोसेले २०१३ मार्चबाट काम शुरु गरेको थियो ।
त्यस्तै समयमै काम नसकिदा निर्माण लागत समेत बढ्ने अनुमान गरिएको छ । उक्त आयोजना निर्माणका लागि ६ अर्ब रुपैयाँमा सम्झौता गरिएको थियो ।
उक्त विस्तार आयोजनाको गुहेश्वरीतर्फ २० लाख घनमिटर माटो भर्ने ठाउँमा हालसम्म ५ लाख घनमिटर मात्र माटो भरेको छ । सम्झौता अनुसार कन्ट्रायक्टरले आफै माटो खोजेर उक्त खाल्डो भर्नुपर्ने हुन्छ । तर, सो खाल्डो पुर्नका लागि पशुपतिको माटो दिएमात्र काम गर्ने बताएकोले सम्झौता रद्द गर्न बाध्य भएको हो ।
त्यस्तै रनवे एक्स्टेन्सन मार्च सम्ममा सक्नुपर्नेमा खाल्डो मात्र खनिएको छ भने आइटीबी विल्डिङको हालसम्म पिल्लर मात्र खडा गरिएको छ । त्रिभुवन विमानस्थलको विस्तार एशियाली विकास बैंकको सहयोगमा बनाउन लागिएको हो । त्यसको कन्सल्ट्यान्टिङ नेपाल सरकारले गर्नेछ ।",tourism
"﻿
काठमाडौं । सौरभ विजनेश सेन्टर प्रालिले सञ्चालनको प्रक्रिया अघि बढाएको छ । कम्पनीले भक्तपुरको वडा नम्वर ३ मा होटल सञ्चालन गर्ने गरी प्रक्रिया थालेको हो । कम्पनी होटल तथा रेष्टुराँ सञ्चालन गर्ने उद्देश्यका स्थापना भएको हो । 
जसअनुसार कम्पनीले मंसिर ७ गते उद्योग विभागमा दर्ता गराएको विभागका अनुमती शाखा अधिकृत रामप्रसाद लुइँटेलले जानकारी दिए । सो होटलको सञ्चालकमा अंकुर न्यौपाने रहेका छन् । त्यस्तै न्यौपाने टावरका सञ्चालक विष्णु न्यौपानेको पनि सौरभ विजनेश सेन्टरमा लगानी रहेको बताइएको छ ।
होटलको कुल पूँजी १ अर्व ५९ लाख  रहेको छ । जसमध्ये स्थीर ९८ लाख  स्थिर र २ करोड ५७ लाख चालु पूँजी रहेको छ । होटलमा १ सय ६० बेड, ८० ओटा रुम र १ सय ६० रेष्टुराँ सिट रहने बताइएको छ । 
यो शतप्रतिशत स्वदेशी लगानीमा निर्माण हुन लागेको होटल हो । होटल सञ्चालनमा आएसँगै १ सय ६ जनाले रोजगारी पाउने छन् । होटलमा लज रेष्टुराँ बार, क्याफे, क्याटरिङ लगायत सेवा उपलब्ध गराउने बताइएको छ । त्यसैगरी साथै सभा, सम्मेलन तथा सेमिनारहरु पनि होटलमा आयोजना गर्न सकिने बताइएको छ । 
स्वदेशी तथा विदेशी पाहुनालाई होटलसम्बन्धी आवश्यक परामर्श तथा सेवा उपलब्ध गराइने छ । त्यस्तै पाहुनालाई खाने,भ्रमण तथा अन्य सेवा उपलब्ध गराइने  उल्लेख छ । होटल दैनिक ३ सिफ्टमा सञ्चालनमा आउने बताइएको छ ।",tourism
"﻿
काठमाडौं । सन् २०१६ २५ लाख यात्रुले अन्तरराष्ट्रिय हवाई यात्रा गरेका छन् ।  सन् २०१६  को सेप्टेम्वरसम्मा २५ लाख यात्रुले अन्तरराष्ट्रिय हवाई यात्रा गरेका हुन् । यो २०१५ को भन्दा १ लाख ३० हजारले बढी हो । सन् २०१५ को सेप्टेम्बरसम्म २३ लाख ७६ हजारले अन्तरराष्ट्रिय हवाई यात्रा गरेका थिए । त्यस्तै २०१६ को सो अवधिमा ११ लाख ९७ हजार ले आन्तरिक उडान गरेका छन् ।  
२०१५ मा आन्तरिक हवाई यात्रुको संख्या ९ लाख ८८ हजार थियो । बुधवार नागरिक उड्डयन प्राधिकरणले आयोजना गरेको पत्रकार भेटघाट तथा बार्षिक प्रगती समिक्षा कार्यक्रममा प्रवक्ता विरेन्द्र श्रेष्ठले यस्तो जानकारी दिएका हुन् । सो अवसरमा उनले क्यानले १ बर्षमा गरेको प्रगतीबारे जानकारी दिएका थिए । 
श्रेष्ठका अनुसार अहिले कालिकोट,अर्घाखाँची,ओखलढुंगा,लमजुङ,गुल्मी र इलाममा गरी ६ ओटा विमानस्थल बन्ने क्रममा छन् ।
त्यस्तै गैतमबुद्ध विमानस्थल नजिकैको घाग्रा खोला डाइभर्सन गरियो । जग्गा अधिग्रहणको काम भइरहेको उनले जानकारी दिए ।  त्यसैगरी पोखरामा १ सय ४ रोपनी जग्गा अधिग्रहण गरिदै छ । निजगढ विमानस्थलको डिपिआर र इआइए भइरहेको छ ।
सो अवसरमा उनले क्यानले २०७१ देखि सन्तोषजनक आय गरेको जानकारी दिए । त्यस्तै हालसम्म क्यानले भोग्नु परेको समस्या तथा उपलब्धिका बारेमा उनले जानकारी दिए । 
कार्यक्रममा क्यानका महानिर्देशक सञ्जिव गौतमले एयर सेफ्टी लिष्टमा राख्न हरसम्भव प्रयास गरेको बताए । क्यानले विभिन्न प्रमाण जुटाएर हाम्रो सुरक्षा अवस्था राम्रा भएको भन्दै युरोपियन युनियनलाई पत्राचार गरेको जानकारी दिए । ‘विदेशी पाहुनाहरुले नेपालको जहाज तथा विमानस्थल प्रयोग गरेका प्रमाण इयुलाई पठाइरहेका छौं’ उनले भने । 
सो अवसरमा त्रिभुवन विमानस्थलका महाप्रवन्धक देवानन्द उपाध्यायले टिआइएमा रनवे रिह्याविलिटेसनको काम अघि बढाउन लागिएको जानकारी दिए । त्यस्तै १४ देखि १८ महिनामा अन्य २ ओटा वे तयार हुने समेत जानकारी दिए ।",tourism
"﻿
काठमाडौं ।  त्रिभुवन अन्तरराष्ट्रिय विमानस्थलको रनवे रियाविलिटेशन (धानवमार्ग पूर्नस्थापना) का लागि टेन्डर आह्वान गरिएको छ ।  प्रि क्वालिफिकेशन(पिटीओ) का लागि टेन्डर खुलाइएको टिआइएका महाप्रवन्धक देवानन्द उपाध्ययले जानकारी दिए । प्रस्ताव पेस गर्नेमधये उत्कृष्ट कम्पनी छानी रनवे पूर्नस्थापनाको काम अघि बढाइने उनले बताए ।
‘आवेदन दिनेमध्येबाट उत्कृष्ट र कम लागतमा बनाउने कम्पनी छान्ने छौं,’ उनले भने ‘त्यसपछि निश्चित कम्पनीलाई काम हस्तान्तरण गरी रनवे पूर्नस्थापना सुरु गर्ने छौं ।’ उपाध्ययका अनुसार रनवेको पूर्नस्थापना शुरु गर्न कम्तिमा ३ महिना लाग्ने छ । 
पूर्नस्थापना त्रिभुवन विमानस्थलको धावनमार्ग क्षमताका हिसावले अन्तरराष्ट्रिय स्तरको हुने उनको दावी छ । हाल विमानस्थलको धावनमार्गको क्षमता करिव १ सय ९४ टन मात्र रहेको बताइएको छ । पूर्नस्थापना पछी भने ४ सय ५० टनसम्म थेग्न सक्ने छ ।
त्रिभुनव बिमानस्थलको सो रनवे पूर्नस्थापनाका कुरा धेरै पहिले चलेको भएपन विभिन्न कठिनाइले गर्दा समयमा नभएको उनी स्वीकार्छन् ।
नेपालको एउटामात्र अन्तरराष्ट्रिय विमानस्थल एउटामात्र भएकोले पनि यो निकै  चुनौतीपूर्ण रहेको उनको भनाई छ । रनवे रिह्याविलिटेशन गर्दा जहाज अवतरण तथा उडानमा समेत समस्या हुन्छ । त्यसले गर्दा जहाज आवतजावत नगर्ने रातिको समयमा काम गर्ने योजना छ । ‘साथै रनवे विहान प्रयोगयोग्य बनाउनु पर्ने हुँदा निकै चुनौतीपूर्ण छ’ उनले भने । 
उनका  अनुसार  रनवेको एक रातमा २ घण्टा पिच उप्काउने तथा ३ घण्टामा जोड्नु पर्छ । १ घण्टा सुकाएपछी ६ घण्टापछी पून प्रयोग गर्न उपयोगी बनाउने छ । त्रिभुवन अन्तरराष्ट्रिय विमानस्थलको क्षेत्रफल ३ हजार मिटर छ ।
रनवे पूर्नस्थापना त्रिभुवन विमानस्थलको आन्तरिक परियोजना हो । यसका लागि करिव ३ अर्व रकम लाग्ने अनुमान गरिएको छ ।
भौगोलिक बनावटले गर्दा रनवेको चौडाइ केही मात्रामा  बढाउन सके पनि लम्वाई रुपमा बढाउन नसकिने उनले जानकारी दिए । यसले गर्दा रनवेको क्षेत्र भने बढाउन मिल्दैन । तर त्यसको क्षमता भने बढ्छ ।",tourism
"﻿
अपराधको आरोपमा जेल बस्नेका लागि त्यहाँको अनुभव सुखद नहोला । जेल भित्रका सिमाले यसलाई कष्टपूर्ण ठाउँको रुपमा चिनिन्छ । विना अपराध यदि तपाई पनि जेलको यस्तै अनुभव लिन चाहानुहुन्छ भने भारतको मेडाकमा ‘जेल पर्यटन’को अवसर उपलब्ध छ । मेडाकमा रहेको दुई सय बर्ष पुरानो साङारेड्डी जेलमा विगत केहि महिनायता यस्तो नयाँ अभ्यास सुरु गरिएको हो । जेलले एक दिनभरको बसाइको लागि पाँच सय भारतीय रुपियाँ तोकेको छ । 
जेलको बारेमा सुनिरहेका तर त्यहाँको वास्तविकता जान्न ईच्छुक व्यक्तिका लागि सो जेलले यस्तो अवसर जुराइदिएको हो । जेलमा बस्नेले त्यहाँ रहेका कैदीकै रुपमा बस्ने र काम गर्नुपर्ने हुन्छ । सम्पुर्ण रुपमा जेल जीवनकै अनुभव आगन्तुकले गर्न सक्छन् । तर यो त्यति सजिलो भने छैन ।
जेल पर्यटनको अनुभवका लागि आउने धेरै व्यक्तिले २४ घण्टा समय बिताउन नसकेका प्रशस्त उदाहरण  छन् । ‘पछिल्लो पटक आएका १२  व्यक्तिमध्ये पाँच जनाले मात्र पुरा समय बिताएका छन्’ जेलका इन्चार्ज सन्तोष कुमार रायले भने । आफ्नो जीवनमा केहि नयाँ गर्ने सोंचका युवा र शान्त जीवनको अपेक्षा राख्ने व्यक्ति जेल जीवनको लागि सौखिन देखिएका छन् । ‘म जेलको बारेमा यस्तो सुनेपछि निकै उत्साहित थिए । तर जेलको एक दिनको बसाईले मैले बुझे कि त्यो कति भयानक र अत्यासलाग्दो हुँदो रहेछ । उनीहरुले म सँग भएका सबै चिज लगिदिए र मलाई बेलुका ६ बजेसम्मका लागि बन्द गरिदिए । अर्को दिन बिहान ६ बजेमात्र मलाई त्यहाँबाट मुक्त गरिदिए’ सफ्टवेयर इन्जिनियर सम्राट रङ्गुले भने । अब अर्कोपटक त्यस्तो अनुभवका लागि नजाने उनको प्रतिबद्धता छ । 
पहिलोपटक जेल जानेहरु त्यहाँबाट निस्केपछि फेरी फर्किएर नजाने आफ्नो अडान सुनाउँछन् । ‘यो आफैमा गन्जागोल अनुभव बन्यो । त्यहाँका कैदीसँग बसेर हामीले रमाइलोको अनुभव त गर्यौं तर अब अर्को पटक चाहिँ यो काम गर्दिन,’ युवा सफ्टवेयर इन्जिनियर नितिस रेड्डीको आफ्नो अनुभव सुनाउँछन् । उनी र उनका अरु दुई जना साथीले जेलमा २४ घण्टा पुरा गरे । जहाँ उनीहरुले रुख काट्नेदेखि कैदीलाई गराइने विभिन्न काम गरे |",tourism
"﻿
काठमाडौं । चिनीयाँ कम्पनी वाइज पिस डेभलपमेन्टले नेपालमा होटल क्षेत्रमा लगानी गर्न लागेको छ । कम्पनीले वाल्डो डाइनेस्टी नाममा नेपालमा होटल सञ्चालन गर्न लागेको हो ।
त्यसका लागि आवश्यक तयारी पुरा भएको होटलका स्थानीय साझेदार महेश्वर श्रेष्ठले जानकारी दिए । ‘उद्योग विभागमा होटल दर्ता गरेका छौं उनले भने’ अब अन्य कानुनी प्रक्रिया अघि बढाउँदैछौं ।’
कम्पनीले काठमाडौंको वडा नम्वर १५ मा होटल स्थापना गर्ने गरी उद्योग विभागमा उद्योग दर्ता गरेको हो । कम्पनीको प्रस्तावलाई पुस १७ गते उद्योग विभागले स्वीकृत गरेको विभागका अनुमती शाखा अधिकृत रामप्रसाद लुईटेलले जानकारी दिए ।
वाल्डो डाइनेस्टी होटलको कूल पूँजी दुई अर्व रुपैयाँ छ । होटलमा ३ सयओटा वेड रुम र २ सय १० सिटको रेष्टुराँ रहने छ । सो होटल सञ्चालनमा आएसँगै १ सय ३३ जनाले रोजगारी पाउने बताइएकोछ । होटल कती क्षेत्रफलमा बनाउने तथा कस्तो डिजाइनको बनाउनेबारे पनि निणर्य भइनसकेको श्रेष्ठले जानकारी दिए ।
होटलमा लज रेष्टुराँ बार, क्याफे तथा क्याटरिङलगायत सेवा उपलब्ध हुनेछन् । त्यसैगरी सभा, सम्मेलन तथा सेमिनारहरु पनि होटलमा आयोजना गर्न सकिनेछ ।",tourism
"﻿
काठमाण्डौ । अमेरिकी न्यूज पोर्टल सीएनएनले भूकम्पपछि थलिएको नेपालको पर्यटनलाई पुनःजागृत गर्न भूमिका खेल्नसक्ने भन्दै नेपालका पाँचवटा बुटिक होटलको सूचिकरण गरेको छ ।
सूचीकृत रिसोर्टमा पहिलोपटक चितवनको बराही जंगल लज पनि परेको छ । भूकम्पपछि नेपालका पुरातात्विक सम्पदाहरुमा क्षति पुगेको र पर्यटन उद्योग पनि थला परेको अबस्थामा मौलिक आर्किटेक्ट सहित निर्माण गरिएका यी बुटिक होटलले पर्यटन प्रर्बद्धनमा ठूलो भूमिका खेल्ने उल्लेख गरिएको छ ।
हाल भारतको पगदुन्दी समूहले ब्यबस्थापन गरिरहेको यो होटल चितवनमा स्थापित लक्जरी रिसोर्टमध्ये एक हो ।

चितवन राष्ट्रिय निकुञ्जको छेवैमा रहेका कारण बाराहीबाटै गैंडा लगायतका बन्यजन्तु आँखै अगाडी देख्न सकिन्छ । बाराही रिसोर्ट २० बिगाहा क्षेत्रफलमा फैलिएको छ जहाँ ३४ वटा डिलक्स रुम छन भने एउटा विलासी सुइट छ । त्यसबाहेक ९ बिगाहामा रिसोर्टले अर्गानिक खेती गरेको छ ।
गि्रन होटलको थिममा संचालित बाराहीमा पाहुनाहरुले रिसोर्टभित्र फलेको अर्गानिक तरकारी र सलाद खान पाउँछन् । बाराही पुग्ने पाहुनाले राप्ती नदीमा डुंगा यात्रा गर्न पाउँछन् हात्तिबाट जंगल सफारी र गैंडा लगायत जंगली जनावरको अबलोकन मुख्य बिशेषता हुन् । रिसोर्टमा दुईवटा स्वीमिङ पुल, स्पा, र मसाज लगायतका सुबिधा छन् । हरेक कोठाको कौसीबाट आँखै अगाडी राप्ती नदी र चितवन राष्ट्रिय निकुञ्ज देख्न सकिन्छ ।
सुरुमा पोखरामा होटल बाराही संचालन गरेको बाराही समूहले करिव डेढ बर्षअघि मेघौलीमा बाराही जंगल लजका नाममा डिलक्स रिसोर्ट सुरु गरेको थियो । चितवनमा खुलेको यो अहिलेसम्मकै सवैभन्दा ठूलो र स्तरीय रिसोर्ट हो ।
सूचीमा काठमाण्डौको द्वारिका होटल, भक्तपुरको हेरिटेज होटल, पोखराको द प्याभिलियन हिमालय र पाटनको स्वथा ट्रेडिसनल होम पनि परेका छन् ।",tourism
"﻿



नेपाल एयरलाइन्सको पहिलो वाइडबडी विमान बिहीबार आइपुग्दै

८  असार, काठमाडौं । राष्ट्रिय ध्वजाबाहक नेपाल वायुसेवा निगमको पहिलो वाइडबडी एयरबस ए ३३०-२०० जहाज असार १४ गते अर्थात आगामी बिहीबार काठमाडौं आउने भएको छ । फ्रान्सको टुलुसबाट सीधा ‘फेरी फ्लाइट’ भरेर विमान काठमाडौंको त्रिभुवन अन्तर्राष्ट्रिय विमानस्थलमा अवतरण हुनेछ ।

८ घण्टाको यात्रा तय गर्दै विमान विहान ८ बजे आसपासको समयमा नेपालमा अवतरण हुने निगमका सहप्रवक्ता शैलेन्द्र कशांकारले अनलाइनखबरलाई जानकारी दिए ।




विमानलाई दुई विदेशी पाइलटले उडाएर ल्याउनेछन् । विमान ल्याउने व्यवस्थापकीय कामका लागि निगमका कर्पोरेट डाइरेक्टर रविन्द्र श्रेष्ठ फ्रान्स पुगिसकेका छन् भने महाप्रवन्धक सुगतरत्न कांशाकारसहितको टोली पनि आइतबार त्यता लाग्नेछ ।

निगमले अमेरिकी कम्पनी एएआरसँग दुईवटा वाइडबडी जहाज खरिद गर्न लागेको छ । यो पटक पहिलो विमान आउँदैछ । दुबै विमान २ सय ९ दशमलव ६ मिलियन अमेरिकन डलर अर्थात २१ अर्ब ९० करोड रूपैयाँमा खरिद गर्न लागेको हो ।

एएआर कर्पोरेसनले प्रतिथान १० करोड ४८ लाख अमेरिकी डलरका दरले दुईवटा वाइडबडी जहाज बिक्री गर्ने प्रस्तावलाई निगम सञ्चालक समितिले अनुमोदन गरेको थियो । दोस्रो वाइडबडी विमान पहिलो विमान आएको एकदेखि २ महिनाभित्र आइपुग्नेछ ।

कहाँ-कहाँ उड्छ ?

यो विमान लिन जाने टोलीमा दुई जना नेपाली पाइलट पनि हुनेछन् । वाइडबडी उडाउने जिम्मेवारी नेपाल एयरलाइन्समा कार्यरत बरिष्ठ पाइलटहरुलाई दिने कंशाकारले बताए ।

वाइडबडी विमानलाई सुरुआतमा साउदीको रियाद, हङकङ, मलेसियको क्वाललालाम्पुरर, कतारको दोहा, दुबई लगायतका गन्तब्यमा उडाउने योजना बनाइएको छ । केही समयपछि प्रक्रिया पुरा गरेर कोरिया र जापान पनि वाइडबडी विमानमार्फ सेवा थालिने कंशाकारले बताए ।

‘अहिले हाम्रो ए-३२०ले उडान गरिरहेका मुख्य गन्तब्यमा फि्रक्वेन्सी थप्छौं,’ कंशाकारले भने,’पछि अन्य गन्तब्यहरुमा पनि उडान थप्छौं ।’

वाइडबडीलाई खाडी मुलुकको उडानमा केन्दि्रत गरेपछि ए ३२०लाई भारतको बैंगलोर, ल्लिीसहित थाइल्यान्डको बैंकक लगायतका शहरमा उडान संख्या थपेर उडाउने योजना निगमको छ ।

सिटपिच्छे इन्फोटेन्मेन्ट

नयाँ एयरबस २७४ सिट क्षमताको हुनेछ । जसमा १८ वटा बिजनेश क्लासका सिट हुनेछन् ।

‘यो एयरबसको प्रत्येक सिटका अघि टचस्त्रिmन सुविधासहितको स्मार्ट इन्फोटेन्मेन्ट सिस्टम पनि छ । जसमा नेपालीसहित विभिन्न भाषामा राखिएका गीत/संगीत तथा चलचित्र हेर्न सकिनेछ ।

नेपाल एयरलाइन्स गत वर्ष सन् २०१७ मा त्रिभुवन विमानस्थलबाट अन्तर्राष्ट्रिय उडान भर्ने र यात्रु बोक्ने दुवै सूचीमा दोस्रो स्थानमा ओर्लिएको छ । निगमलाई यसपालि भारतीय निजी कम्पनी जेट एयरवेजले उछिनेको छ ।

नयाँ विमानहरु आएपछि फेरि निगमले आफ्नो बजिनेश बढाउने अपेक्षा गरिएको छ ।

२०७५ असार ८ गते १६:४० मा प्रकाशित (२०७५ असार ९ गते २०:००मा अद्यावधिक गरिएको)",tourism
"﻿एकै महिनामा तीन ठूला होटलमा डेढ अर्बको विदेशी लगानी गर्न प्रस्ताव




३१ जेठ, काठमाडौं । एकै महिनामा ३ वटा ठूला होटलका लागि वैदेशिक लगानी भित्र्याउने आएका छन् । जेठ महिनामा मात्रै झण्डै डेढ अर्ब बराबरको वैदेशिक लगानी भित्र्याउने गरी ३ ठूला होटलले प्रस्ताव गरेका हुन् ।

उद्योग विभागको वैदेशिक लगानी महाशाखाका प्रमुख खगेन्द्र बस्नेतकाअनुसार काभ्रेको पनौतीमा ५० करोड खर्चेर होटल स्थापनाका लागि भारतीय लगानीको प्रस्ताव आएको छ । त्यसैगरी काठमाडौंमा पनि ५० करोड लगानी गर्ने गरी अर्को होटलका लागि वैदेशिक लगानी भित्रिन लागेको छ ।




धादिङमा त्रिशुलीमा हुने र्‍याफि्टङलाई आधार बनाउने गरी अर्को पनि एक भारतीय समूहले पनि होटलका लागि लगानी भित्र्याउँदैछ । यसले पपनि ३५ करोडभन्दा बढीको लगानी प्रस्ताव गरेको बस्नेतले जानकारी दिए ।

‘अब होटलमा चाहाने वैदेशिक लागानीकर्ताको लहर देखिन थालेको छ । भूकम्प र नाकाबन्दीअघि पनि यस्तै अवस्था थियो,’ बस्नतेले भने,’पर्यटनमा वैदेशिक लगानीका हिसावले अबका वर्षहरु उत्साहजनक हुने देखेको छौं ।’

उनले राजनीतिक स्थिरतासँगै नीतिगत रुपमा भएका परिवर्तनले पनि विदेशी लगानी भित्रिने क्रममा तीव्रता आएको बताए । सरकारले पनि पर्यटन क्षेत्रलाई विशेष महत्व दिएकाले होटलमा वैदेशिक लगानी बढ्दै गएको ठम्याइ विभागको छ ।

१० महिनामै चार गुणा प्रस्ताव

चालु आर्थिक वर्षको पहिलो १० महिनामै गतवर्षभन्दा झण्डै चार गुणा विदेशी लगानीको प्रतिवद्धता आएको छ । वैशाखसम्म मात्रै झण्डै ५० अर्बको लगानी प्रस्ताव आएको छ । जेठमा झनै थपिएको छ ।

यो वर्ष गत वर्षको भन्दा ३०० प्रतिशत बढी लगानीका लागि प्रस्ताव आएको विभागले जनाएको छ । गतवर्ष १३ अर्ब मात्रै वैदेशिक लगानी भित्रिएको थियो । लोडसेडिङको हट्नुलाई पनि विदेशी लगानी आउनुको प्रमुख कारणमध्ये एक मानिएको छ ।

१० महिनासम्म ऊर्जा क्षेत्रमा सर्वाधिक ३६ अर्ब २५ करोड बराबरको वैदेशिक लगानी प्रस्ताव आएको छ । उत्पादनमुलक क्षेत्रमा ६ अर्ब, खानी र पर्यटनमा झण्डै २/२ अर्बको लगानी गर्ने प्रतिवद्धता आएका छन् ।

वैशाखसम्म २६०भन्दा बढी उद्योगका लागि लगाानी प्रतिवद्धता आएका थिए । प्रतिवद्धताअनुसार लगानी भित्रिएमा १० हजार बढीले रोजगारी पाउनेछन् । यि परियोजनामा नेपालीसहित ५५ अर्बभन्दा बढीको लगानी हुनेछन् ।

समीक्षा अवधिमा प्रत्यक्ष वैदेशिक लगानी आप्रवाह १५ अर्ब ५१ करोड पुगेको राष्ट्र बैंकले जनाएको छ । अघिल्लो वर्षको सोही अवधिमा यस्तो लगानी ११ अर्ब ६१ करोड रहेको थियो । यसरी विदेशी लगानी भित्रिने क्रम पनि बढेको राष्ट्र बैंकको तथ्यांकले देखाएको छ ।

२०७५ जेठ ३१ गते १०:२० मा प्रकाशित",tourism
"﻿
भारतसँग नयाँ हवाई रुटहहरु माग्दै नेपाल



३१ जेठ, काठमाडौं । बिहीबारबाट भारतसँग नयाँ हवाई रुटका लागि छलफल सुरु हुँदैछ । त्यसका लागि एयरपोर्ट अथोरिटी अफ इन्डियाको टोली नेपाल आएको छ ।

अब दुई दिनसम्म नेपाली र भारतीय प्राविधिक टोलीले वार्ता गरेर नयाँ रुटहरुबारे टुंगो लगाउने पर्यटन मन्त्रालयका सहसचिव बुद्धिसागर लामिछानेले जानकारी दिए ।




नेपालमा अहिले चीनबाहेक अन्य क्षेत्रमा अन्तर्राष्ट्रिय उडान भर्ने विमानहरु सिमराबाट भित्रिने गरेका छन् । तर, नेपालले भने भारतसँग थप नेपालगञ्ज, महेन्द्रनगर, भैरहवा, विराटनगर र जनकपुरबाट पनि रुट मागेको छ ।

‘यो वार्तामा कुल गरी महेन्द्रनगर, नेपालगञ्ज र जनकपुरको रुटबारे छलफल हुन्छ,’ लामिछानेले भने, ‘भैरहवा र विराटनगरबाट पनि विमान नेपाल प्रवेश गर्न दिन प्रस्ताव राख्छौं ।’

अहिले चीनबाट आउने विमान ल्हासा हुँदै सगरमाथा माथिबाट आउँछ । भुटानबाट आउने विमान मेचीबाट नेपाल प्रवेश गर्न पाउँछ । अब अन्य देशबाट आउने विमानलाई सिमराबाहेक अन्य प्रस्थान विन्दु दिन भारतसँग छलफल गर्न लागिएको हो ।

यसअघि सन् २०१० र २०१६ मा यस खालको छलफल भएको थियो । तर, यसअघिका छलफलहरु टुंगोमा पुग्न सकेनन् । सुरक्षालाई कारण देखाउँदै भारतले अहिलेसम्म यस्तो रुट दिन मानेको छैन । विभिन्न बोर्डरमा सैनिक क्याम्प रहेको र त्यहाँको सुरक्षामा अप्ठेरो पर्ने भारतको भनाइ छ ।

तर, भारतीय प्रधानमन्त्री नरेन्द्र मोदीले नयाँ हवाई रुटहरु दिन सहमति जनाएका छन् । भारतले रुट परमिट नदिँदै सरकारले भने आगामी आर्थिक वर्ष २०७५/७६ मार्फत बिराटनगर, जनकपुर, नेपालगञ्ज विमानस्थललाई क्षेत्रीय अन्तरार्ष्ट्रिय स्तरको बनाउने र त्यहाँबाट अन्तराष्ट्रिय उडान गर्ने घोषणा गरिसकेको छ ।

अब भारतसँग यी विमानस्थलका लागि रुट माग गर्ने सरकारको योजना छ ।",tourism
"﻿होटल सेन्टर प्लाजाले पायो आईएसओ मान्यता



२९ जेठ, काठमाडौं । पश्चिम नेपालको प्रवेशद्वार बाँकेको कोहलपुरमा रहेको होटल सेन्टर प्लाजाले ‘आईएसओ ९००१ः २०१५’ मान्यता पाएको छ ।

होटल संचालन भएको छोटो अवधिमा नै सेन्टर प्लाजा होटलले आईएसओ मान्यता पाएको हो । सेन्टरप्लाजा होटल अन्तर्राष्टिय मान्यताप्राप्त होटल भएको छ ।




५५ करोड रुपैयाँ लगानीमा निर्मित होटल सेन्टर प्लाजामा ८० कोठाको सुविधा छ भने २२ कठ्ठा क्षेत्रफल रहेको छ । होटेलमा पाँचतारे स्तरको सम्पूर्ण सुविधा छ भने ८० प्रतिशत स्थानीयलार्इ रोजगार दिएको छ । रोजगारी दिएकामध्ये ६० प्रतिशत महिला छन् ।

स्थानीय स्तरबाट उपलब्ध श्रमिकलाई प्रोत्साहन प्रशिक्षण र विकास गरी स्तरीय सेवा दिइरहेेको प्रबन्ध निर्देशकले देव अर्यालले बताए ।

चुस्त सेवा, क्वालीट फुड नै आईएसओ मान्यता पाउनुको प्रमुख कारण रहेकोे उनले बताए । होटल मंसिरदेखि आंशिक र बैशाख २५ गतेबाट पूर्ण संचालनमा आएको थियो ।


२०७५ जेठ २९ गते ११:२० मा प्रकाशित",tourism
"﻿रारामा पर्यटन वर्ष उद्घाटन गर्दा ६४ लाख खर्च



२६ जेठ, सुर्खेत । कर्णाली प्रदेश सरकारले ‘कर्णाली–रारा पर्यटन वर्ष–२०७५’ को उद्घाटनमा रु ६३ लाख ८१ हजार खर्च भएको विवरण सार्वजनिक गरेको छ ।  बिहीबार प्रदेशसभामा प्रतिपक्षी दलले उठाएका प्रश्नको जवाफ दिँदै आर्थिक मामिलामन्त्री प्रकाश ज्वालाले खर्च भएको कूल बजेटमा प्रदेश सरकारको रु ४९ लाख ४१ हजार र नेपाल पर्यटन बोर्डबाट रु १४ लाख ४० हजार खर्च भएको जानकारी दिए ।

विषयगत समितिमा पठाउन तीन विधेयक पारित 




प्रदेश सरकारका आन्तरिक मामिलामन्त्री नरेश भण्डारीले कर्णाली प्रदेश गाउँसभा र नगरसभाको कानून निर्माण प्रक्रियाका सम्बन्धमा व्यवस्था गर्न बनेको विधेयक २०७५ सभामा पेश गरे । मन्त्री भण्डारीले उक्त पेश गरिएको विधेयक विधायन तथा प्रदेश मामिला समितिमा पठाउन सभामा प्रस्ताव गरेसँगै सो विधेयक सर्वसम्मत पारित भएको छ ।

त्यस्तै स्थानीय तहका पदाधिकारी तथा सदस्यले पाउने सुविधाका सम्बन्धमा व्यवस्था गर्न बनेको विधेयक, २०७५ पनि सर्वसम्मत पारित भएर सम्बन्धित विषयगत समितिमा निर्णयार्थ पेश भएको छ ।
त्यसैगरी सामाजिक विकासमन्त्री दल रावलले पेश गर्नु भएको सामाजिक संघ संस्था सञ्चालन तथा व्यवस्थापन विधेयक, २०७५ सामाजिक विकास समितिमा पठाउन गरिएको प्रस्ताव सर्वसम्मत पारित भएको छ ।

२०७५ जेठ २६ गते ११:१६ मा प्रकाशित",tourism
"﻿
अब सेवा शूल्कको ७२ प्रतिशत रकम श्रमिकलाई




२५ जेठ, काठमाडौं । होटल एसोसिएसन अफ नेपाल (हान) र मजदुर संगठनबीच ग्राहकबाट उठाएको १० प्रतिशत सेवा शूल्कको ७२ प्रतिशत बराबरको रकम श्रमिकलाई नै दिने सहमति भएको छ ।

केही समयअघि जारी भएको श्रम नियमावलीमा सेवा शूल्कको ७१ प्रतिशत रकम कामदारलाई दिनुपर्ने व्यवस्था गरिएको थियो । तर, यसमा १ प्रतिशत रकम बढाएर सो बराबरको रकम मजदुरलाई दिने सहमति हान र मजदुर संगठनबीच भएको छ ।




ग्राहकबाट उठेको ७२ प्रतिशत बाहेकको २३ प्रतिशत प्रतिष्ठानलाई, २ प्रतिशत रकम हान तथा रेष्टुराँ एण्ड बार एसोसियसन अफ नेपाल (रेबान) लाई र ३ प्रतिशत रकम प्रमुख राजनीतिक दलसम्बद्ध टे्रड युनियनलाई बाँडफाँट गर्ने सहमति भएको छ ।

विनियमावली आउनुअघि भने कामदारले यस्तो सेवा शूल्कबापत उठाइने रकमको ६८ प्रतिशत रकम पाउँदै आएका थिए ।

यसअघि १० प्रतिशत सेवा शूल्क ६८ प्रतिशत मजदुर र बाँकी ३२ प्रतिशत सम्वन्धित प्रतिष्ठानले पाउने व्यवस्था थियो ।

२०७५ जेठ २५ गते १८:३८ मा प्रकाशित (२०७५ जेठ २७ गते १३:४०मा अद्यावधिक गरिएको)",tourism
"﻿
बढ्ने भयो हवाई भाडा, कहाँ जान कति लाग्छ ?




२० जेठ, काठमाडौं । हवाई इन्धनको भाउ बढेसँगै आन्तरिक उडानतर्फको भाडा पनि बढ्ने भएको छ । वायुसेवा सञ्चालक संघले मंगलबारदेखि आन्तरिक उडानतर्फको भाडा बढाउने निर्णय गरेको छ ।

सरकारले शनिबार आन्तरिकतर्फ हवाई इन्धनको भाडा प्रतिलिटर ५ रुपैयाँ बढाएको छ । योसँगै इन्धन शुल्क बापतको खर्च बढेको भन्दै संघले भाडा बढाउन लागेको हो ।




वायुसेवा सञ्चालक संघका कार्यकारी निर्देशक कमलेश बर्माकाअनुसार यो भाडा नागरिक उड्ययन प्राधिकरणले स्वीकृति दिएपछि मात्रै लागू हुनेछ ।

अनलाइनखबरसँग कुराकानी गर्दै बर्माले भने ‘हवाई इन्धनको मूल्य बढेपछि इन्धन खर्च बढ्यो, जसले गर्दा थप केही हवाई भाडा बढाउन लागेका हाैं ।’

भाडा र यात्रु सेवा शुल्क पुरानै कायम भएपनि अहिले बिमान सञ्चालकहरुले इन्धन शुल्क बढाएका छन् । जसका कारण कुल भाडा नै बढ्ने भएको हो ।

नयाँ भाडादरअनुसार काठमाडौं धनगढीको भाडा अब १२ हजार ८ सय ७० हुने भएको छ । यसअघि यो रुटको भाडा १२ हजार ६ सय ५० रुपैयाँ रहेको थियो । यो रुटमा थप २ सय २० रुपैयाँको इन्धन शुल्क बढेको वायुसेवा सञ्चालक संघले जानकारी दिएको छ ।

त्यस्तै माउन्टेन फ्लाइटको भाडा १ सय ७० रुपैयाँ बढ्ने भएको छ । यसअघि ११ हजार ३ सय मा रहेकोमा माउन्टेन फ्लाइटको भाडा अब ११ हजार ४ सय ७० कायम हुने भएको छ ।

त्यस्तै नेपालगंज काठमाडौंको भाडा १ सय ६५ रुपैयाँ बढ्ने भएको छ । पोखराको भाडामा ८० रुपैयाँ थप इन्धन शुल्क लाग्नेछ भने भैरहवासम्मको भाडामा १ सय रुपैयाँ वृद्धि हुनेछ ।

२०७५ जेठ २० गते १७:०१ मा प्रकाशित",tourism
"﻿नयाँ हवाई रुटबारे छलफल गर्न भारतीय टोली नेपाल आउँदै




१७ जेठ, काठमाडौं । नयाँ हवाई रुटका लागि छलफल गर्न भारतीय टोली नेपाल आउने भएको छ । नेपालमा अहिले चीनबाहेक अन्य क्षेत्रमा अन्तर्राष्ट्रिय उडान भर्ने विमानहरु सिमराबाट भित्रिने गर्ने गरेका छन् । तर, नेपालले भने भारतसँग थप नेपालगञ्ज, धनगढी, भैरहवा, विराटनगर र जनपुरबाट पनि रुट मागेको छ ।

अहिले चीनबाट आउने विमान ल्हासा हुँदै सगरमाथामाथिबाट आउँछ । भुटानबाट आउने विमान मेचीबाट नेपाल प्रवेश गर्न पाउँछ । अब अन्य देशबाट आउने विमानलाई सिमाराबाहेक अन्य प्रस्थान विन्दु दिन भारतसँग छलफल टुंग्याउन लागिएको हो ।




यसअघि सन् २०१० र २०१६ मा यस खालको छलफल भएको थियो । तर, यसअघिका छलफलहरु टुंगोमा पुग्न सकेनन् । सुरक्षालाई कारण देखाउँदै भारतले अहिलेसम्म यस्तो रुट दिन नमानेको हो । विभिन्न बोर्डरमा सैनीक क्याम्प रहेको र त्यहाँको शुरक्षामा अप्ठेरो पर्ने भारतको भनाइ छ ।

संस्कृति पर्यटन तथा नागरिक उड्ययन मन्त्रालयका सहसचिव बृद्धिसागर लामिछानेका अनुसार एअरपोर्ट अथोरिटी अफ इण्डियाको प्राविधिक टोली रुटका बारेमा छलफल गर्न जुन महिनाभित्रै काठमाडौं आउनेछ ।

योभन्दा अघि दुईपटकसम्म नेपालको टोली भारत गएको थियो । यसपाली भने भारतीय टोली नेपाल आउँदैछ ।

लामिछानेले भने ‘पटक-पटक यसमा छलफल गरिरेका नै हौं, हवाई रुट प्रदान गर्ने आधार तयार गर्नका लागि फेरि यो यो छलफल हुन लागेको हो ।’

भारतले रुट परमिट नदिँदै सरकारले भने आगामी आर्थिक वर्ष २०७५/०७६ मार्फत बिराटनगर, जनकपुर, नेपालगञ्ज, धनगढी विमानस्थललाई क्षेत्रीय अन्तर्राष्ट्रिय स्तरको बनाउने र त्यहाँबाट अन्तराष्ट्रिय उडान गर्ने घोषणा गरेको छ ।

२०७५ जेठ १७ गते १४:३८ मा प्रकाशित (२०७५ जेठ १८ गते १२:१२मा अद्यावधिक गरिएको)",tourism
"﻿
ठमेलमा पर्यटकीय स्तरको होटल ‘नेपाली घर’ सञ्चालनमा



१७ जेठ, काठमाडौं । ठमेलमा पर्यटकीय स्तरको होटल नेपाली घर बुधबारबाट सञ्चालनमा आएको छ । परम्परागत नेपाली शैलीमा निर्माण भएको यो होटलमा २ वटा सुइट रुमसहित ३६ वटा रुमहरु रहेका छन् ।

होटलका प्रवन्ध निर्देशक राजु श्रेष्ठका अनुसार यो होटल निर्माण चार वर्ष अघिदेखि सुरु भएको थियो ।




होटलको भित्री बनावट प्यागोडा शैलीको छ । होटलमा एक्सकुलुसिभ बेड सहितको आरामदायी कोठा , फिटनेस सेन्टर , मिटिङ हल र रेष्टुरेन्ट रहेका छन् ।

होटलमा २३ वटा हेरीटेज डिलक्स रुम, ६ वटा हेरीटेज डिलक्स कर्नर, ३ वटा हेरिटेज ग्रान्ड डिलक्स र एक-एक वटा मानगृह र कैलाशकुट सुइट रहेको श्रेष्ठ बताउँछन् ।

साथै होटलका रुममा ४० इन्चका एलइडी टिभी , मिनी बार, कफि टि मेकर , हाइ स्पिड इन्टरनेट सेवा उपलब्ध छ ।

२०७५ जेठ १७ गते १३:४७ मा प्रकाशित",tourism
"﻿
महाकालीमा साहसिक जलयात्राका लागि अध्ययन




१४ जेठ,  भीमदत्त ।  भीमदत्त नगरपालिकाले महाकाली नदीमा साहसिक जलयात्रा (र्‍याफि्टङ)का लागि सम्भाव्यता अध्ययनको कार्य गरेको छ ।

महाकाली नदीको त्रिशूलदेखि ब्रह्मदेवसम्म र्‍याफि्टङ सञ्चालन गर्न लागिएको हो । यसका लागि नगरपालिकाले र्याफ्टिङ कम्पनीबाट सम्भाव्यता अध्ययन गराएको छ ।




महाकाली नदीको बहुप्रयोग योजना अन्तर्गत भीनपा–९ मा र्‍याफि्टङ सञ्चालन गर्न लागिएको हो । गत वर्षको स्थानीय तह निर्वाचनमा महाकाली नदीको बहुप्रयोग भीमदत्त नगरपालिकाका नगर प्रमुख सुरेन्द्र विष्टको चुनावी एजेण्डा थियो ।

नगर प्रमुख विष्टले नदीको बहुप्रयोगको एजेण्डाअनुसार र्‍याफि्टङ सञ्चालनका लागि तयारी अघि बढाएका हुन् । नगर प्रमुख विष्टले धार्मिक पर्यटनलाई मध्यनजर गरी ब्रह्मदेवदेखि भित्री मधेशको फर्सवानसम्म र्‍याफि्टङ सञ्चालन गरिने बताए ।

भीनपाले पर्यटन मन्त्रालयलाई र्याफ्टिङ सञ्चालन सहयोगका लागि यसअघि नै पत्र पठाएको थियो । कैलालीको कर्णाली ¥याफ्टिङ एण्ड एडभेन्चर प्रालि भीनपाको सहयोगमा र्याफ्टिङ सञ्चालनका लागि इच्छुक देखिएको छ ।

कम्पनीका सञ्चालक देवराज जैशीले भारतीय कम्पनीसित सहकार्य गरी छिट्टै र्याफ्टिङ सञ्चालनको तयारी गरिने बताए ।  “महाकाली नदी र्‍याफि्टङका लागि उपयुक्त गन्तव्य हो, यहाँ त्रिशूली नदीभन्दा पनि राम्रो रहेको कम्पनीका सञ्चालक जैसीले बताए ।

जैसीको कम्पनीले अहिले कर्णाली, भेरी, सेती, सानो भेरी, ठूलो भेरी, हुम्ला कर्णाली, डोल्पा कर्णाली, त्रिशूली नदीमा र्‍याफि्टङ सञ्चालन गर्दै आएको छ ।

ब्रह्मदेव उत्तरको गाउँ मुसेट्टी नजिक त्रिशूलीबाट तीन वटा र्‍याप गरी ब्रह्मदेवसम्म पुग्न सकिने जैसीले बताए । महाकाली नदीको मौनताको दृष्य समेत पर्यटकलाई देखाउने गरी र्‍याफि्टङको तयारी गरिएको हो । महाकाली नदीमा फिसिङका लागि विदेशी आउने गरेका छन् । सरकारले महाकालीसहित सेती र कर्णालीमा र्याफ्टिङका लागि अनुमति दिएको छ ।

२०७५ जेठ १४ गते ११:०० मा प्रकाशित",tourism
"﻿
इलाममा पनि प्याराग्लाइडिङ परीक्षण उडान

११ जेठ, मंगलबारे, इलाम । पर्यटकीय क्षेत्रमा प्रचुर सम्भावना बोकेको इलाममा प्याराग्लाइडिङको पनि सफल परीक्षण उडान गरिएको छ ।

सूर्योदय नगरपालिकाको पर्यटकीयस्थल श्रीअन्तुबाट गोदक महेन्द्रबेँसी सिद्धिखोलासम्म बुधबार सफल परीक्षण उडान गरिएको हो । इलाम सोसाइटी युकेकी संस्थापक अध्यक्ष सुमित्रा राईको पहलमा उडानको केही दिनदेखि प्रयास भइरहेको थियो ।




पाइलट विवेक शम्शेर राणाले प्याराग्लाइडिङ उडाएका थिए। प्रशस्तै पर्यटकीय क्षेत्र भएको इलाममा प्याराग्लाइडिङले थप पर्यटक भित्र्याउने यहाँका पर्यटन व्यवसायीले आशा लिएका छन् । यहाँ रहेका पर्यटकीय क्षेत्रलाई प्याराग्लाइडिङका माध्यमबाट नियाल्न सहज हुने बताइएको छ ।

इलाममा अब यसैसम्बन्धी कम्पनी खोलेर काम अघि बढाइने वताइएको छ । यहाँ प्याराग्लाइडिङ उडेपछि पर्यटकीय नगर पोखरा र इलामबीचको सम्बन्ध अझ नजिक हुने अध्यक्ष राईको विश्वास छ ।

२०७५ जेठ ११ गते १०:४५ मा प्रकाशित",tourism
"﻿
पर्यटकीयस्थल ठमेलमा खाल्डैखाल्डो, हिड्न पनि समस्या






१२ असार, काठमाडौँ । मुलुककै प्रमुख पर्यटकीय क्षेत्रको रुपमा रहेको ठमेल यतिखेर खाल्डैखाल्डो भएको छ ।  दैनिक हजारौँ स्वदेशी तथा विदेशी पर्यटक आवतजावत गर्ने कामनपा वडा नं २६ मा पर्ने ठमेल क्षेत्र बर्खा लागेसँगै बाटोमा परेको पानीका कारण कुरुप बन्दै गएको हो ।

एक दशकदेखि ठमेलको क्वावहालमा मालाको व्यवसाय गर्दै आउनुभएका ओखलढुङ्गाका भेषबहादुर गुरुङ ठमेलबाट असन जाने बाटोमा ढल निर्माण गर्न जथाभावी खनेकाले व्यापार घटेको बताउँछन् ।




“केही महिना अगाडि मेलम्चीको पानी आउने भनेर बाटो खनियो, अहिले फेरी ढल निर्माणका लागि बाटो खन्दा समस्या परेको छ,”–उनी भन्छन् । बाटोमा परेको खाल्डाखुल्डीका कारण विदेशी पाहुनालाई हिँड्न समेत समस्या परेको उनको भनाइ छ ।

ठमेलको अमृतमार्गमा दुई दशकदेखि पुस्तक पसल सञ्चालन गर्दै आउनुभएका किरणदेव घिमिरे बाटो विस्तारका क्रममा जथाभावी खनेका कारण आवतजावतमा समस्या परेको बताउँछन् । “बाटो विस्तारका कारण व्यवसायमा समेत समस्या परेको छ,”–उनी भन्छन् ।

अमृतमार्ग अगाडि व्यास ट्राभल्स एण्ड टुर्स सञ्चालन गर्दै आउनुभएका दीपक भट्टराई ठमेल क्षेत्रमा जथाभावी खनिएका बाटोले गर्दा मुलुकको पर्यटन विकासमा ठूलो असर पुगेको बताउँछन् ।

“सरकारले सन् २०२० सम्म २० लाख पर्यटक भित्र्याउने भनेको छ, तर ठमेलभित्रको बाटोको अवस्था यस्तो छ, कसरी पर्यटन क्षेत्रको विकास हुन्छ ?,”–उनी प्रश्न गर्छन् ।

माथि उल्लेखित व्यवसायी प्रतिनिधि पात्रमात्र हुन् । यतिबेला ठमेल क्षेत्रमा व्यापार व्यवसाय गर्दै आएका अधिकांश व्यवसायीलाई बाटोले गर्दा समस्या उत्पन्न गराएको छ ।

अहिले नर्सरी चोकबाट असन जाने क्वावहाल मार्ग, क्षेत्रपाटी हुँदै ठँहिटी जाने चोक, अमृत क्याम्पसदेखि सञ्चयकोषसम्मको बाटो विस्तार तथा कालोपत्रे नहुँदा स्वदेशी तथा विदेशी पर्यटकलाई हिँडडुल गर्न समस्या परेको छ ।

स्वदेशी तथा विदेशी पर्यटकको प्रमुख गन्तव्यका रुपमा रहेको ठमेलमा विस २०७४ कात्तिक ६ गतेदेखि सवारीसाधन निषेधित क्षेत्रका रुपमा विकास गरेपनि बाटोमा जम्ने पानी र खाल्डाखुल्डीले समस्या उत्पन्न गराएको हो ।

ठमेल पर्यटन विकास परिषद्का अध्यक्ष समिर गुरुङ मेलम्ची खानेपानी ल्याउनका लागि बाटो विस्तार गर्दा खाल्डो परेको बताउँछन् । “काठमाडौँ उपत्यका खानेपानी लिमिटेडले पाइप बिच्छाउँदा तथा ढल निर्माण गर्दा बाटोको यो अवस्था आएको हो,”– उनी भन्छन् ।

सञ्चयकोष अगाडि भासिएको सडक पुनःनिर्माण गरिसकिएको र बाँकी सडक पनि केही दिनमानै कालोपत्रे गरिसक्ने उनको भनाइ छ । ठमेल क्षेत्रको अधिकांश भाग कामनपा वडा नं २६ मा पर्छ ।

काठमाडौँ महानगरपालिका वडा नं २६ का अध्यक्ष ख्यामराज तिवारी बाटो विस्तार र पानीका कारण ठमेल क्षेत्रमा खाल्डाखुल्डी परेको बताउनुहुन्छ । “पानी परेका कारण बाटो विस्तार हुन ढिलाई भएको छ,”–उनी भन्छन् ।

महानगरपालिका जतिसक्दो चाँडो उक्त सडकलाई कालोपत्र गर्ने दिशामा अगाडि बढेको उनको भनाई छ । अमृतमार्गदेखि सञ्चयकोषसम्मको बाटो विस्तार र कालोपत्र गर्नलाई महानगरपालिकाले रु एक करोड १० लाख बजेट विनियोजन गरिसकेको उहाँ बताउँछन् ।

वडा नं २६ लाई उपत्यकाको नमूना वडा बनाउन वडा कार्यालय लागिपरेको र केही समयमा नै नमूना वडा बन्ने अध्यक्ष तिवारीको भनाइ छ ।",tourism
"﻿
निजगढ विमानस्थलको ईआईए स्वीकृत, अझै टुंगिएन निर्माणको मोडालिटी




१० जेठ, काठमाडौं । निजगढको दोस्रो अन्तर्राष्ट्रिय निजगढ विमानस्थलको वातावरणीय प्रभाव मूल्यांकन प्रतिवेदन (ईआईए) स्वीकृत भएको छ । वन तथा वातावरण मन्त्रालयले ईआईए स्वीकृत गरेको संस्कृति पर्यटन तथा नागरिक उड्ययन मन्त्रालयका सहसचिव बुद्धिसागर लामिछानेले जानकारी दिए ।

अब विमानस्थल निर्माणका लागि मोडालिटी टुंगो लाग्न बाँकी छ । तर, ईआईए स्वीकृत भएपछि प्रारम्भिक निर्माणको काम अघि बढाउने बाटो खुलेको छ ।




विमानस्थल निर्माणका लागि झण्डै २४ लाख रुख कटान गर्नुपर्ने छ । विमानस्थलले ८ हजार हेक्टर जमिन ओगट्नेछ ।

एयरपोर्ट सिटीबाहेक विमानस्थलकै मुख्य भागका लागि भने २ हजार हेक्टर जमिन पर्याप्त हुनेछ । तत्कालै निर्माणका लागि भने ५ लाख रुख काटिनेछ । सरकारले विमानस्थल क्षेत्रमा रेखदेख र संरक्षणको जिम्मा सेनालाई दिएको छ ।

विमानस्थल निर्माण क्षेत्रभित्रका करिब १५ सय घरधुरीलाई सानुपर्ने छ । सरकारले निजगढ विमानस्थलको विस्तृत परियोजना प्रतिवेदन (डीपीआर) कोरियन कम्पनीसँग किन्ने निर्णय गरिसकेको छ । यसको डीपीआर कोरियन कम्पनी ल्याण्डमार्क वर्ल्डवाइडले तयार गरेको हो ।

विमानस्थल सरकारी-निजी साझेदारी र इन्जिनियरिङ प्रोक्योरमेन्ट कन्सट्रक्सनमध्ये कुन मोडालिटीमा निर्माण गर्ने भन्ने अन्योल छ । पर्यटन मन्त्री रविन्द्र अधिकारीले पदबाहली गरेकै दिन एक महिनाभित्र निर्माणको मोडालिटी टुंग्याउने निर्णयमा हस्ताक्षर गरेका थिए ।

तर, अहिलेसम्म त्यो काम हुन सकेको छैन ।

२०७५ जेठ १० गते १७:३७ मा प्रकाशित (२०७५ जेठ ११ गते १४:१९मा अद्यावधिक गरिएको)",tourism
"﻿नेपालगञ्जबाट हुने चार्टर्ड उडान बन्द, समान भाडा तोकियो





१० जेठ, नेपालगञ्ज । बाँकेको नेपालगञ्जबाट प्रदेश नम्बर ५, ६ र ७ का पहाडी क्षेत्रमा गरिने चार्टर्ड उडान बिहीबारबाट बन्द भएको छ । चार्टर्ड उडानका नाममा यात्रुबाट चर्को भाडा असुली हुन थालेपछि उडान बन्द गर्ने निर्णय गरिएको नागरिक उड्डयन कार्यालय नेपालगन्जका प्रमुख प्रतापबाबु तिवारीले जानकारी दिए ।

निजी विमानले चार्टर्ड उडानको नाममा दोब्बरभन्दा बढी भाडा असुल्दै आएका थिए ।




तिवारीका अनुसार अब समान भाडादर कायम गरिएको छ । नयाँ भाडादर पहिलेको सहुलियत दरभन्दा अलिक महँगो र चार्टरभन्दा सस्तो पर्ने छ ।

यसअघि सातामा एक दिन मात्र सहुलियत उडान हुने गरेको थियो ।

चार्टर्ड उडान बन्द गरेर समान भाडादर तोकिएपछि सबै यात्रुले तोकिएको समान भाडामा यात्रा गर्न पाउने सुनिश्चित भएको छ ।

हाल नेपालगन्जबाट तारा, सीता, समीट र नेपाल एयरलाइन्सले पहाडी जिल्लामा विमान सेवा सन्चालन गर्दै आएका छन् ।

२०७५ जेठ १० गते ८:३२ मा प्रकाशित (२०७५ जेठ ११ गते १४:२०मा अद्यावधिक गरिएको)",tourism
"﻿दुई नेपाली एयरलाइन्सको हवाई भाडा विश्वकै महंगो



९ जेठ, काठमाडौं । नेपालको अान्तरिक उडानतर्फको हवाई भाडा विश्वकै सबैभन्दा महंगो देखिएको छ । मेलबर्नको ग्लोबल ट्राभल सर्च कम्पनी रोमेटुरीओले गरेको एक अध्ययनमा प्रतिकिलोमिटरका हिसाबले नेपालका एयरलाइन्सहरू यति र बुद्धले लिएको भाडा सबैभन्दा महंंगो देखिएको हो ।

रोमेटुरीओका अनुसार यति एयरलाइन्सले प्रतिकिलोमिटर १.०८ अमेरीकन डलर र बुद्ध एयरले प्रतिकिलोमिटर १.१८ अमेरीकन डलर बराबरको भाडा लिएको छ ।
विश्वमा सबैभन्दा कम पैसामा उडान गराउने बिमान कम्पनीहरुको सूचीमा भने अष्ट्रेलियाको टाइगर एयर अग्रस्थानमा देखिएको छ । टाइगर एयरले प्रतिकिलोमिटर ०.०६ अमेरिकन डलरमा उडान गराईरहेको छ ।




यसपछि सस्तोमा उडान गराउने बिमान कम्पनीहरुको दोस्रो सूचीमा रहेको मलेसियाको एयर एसिया एक्सले प्रतिकिलोमिटर ०.०७ मा उडान गराइरहेको छ । इन्डानेसियाको एअर एसियाले भने प्रतिकिलोमिटर ०.०८ अमेरीकन डलरमा सेवा दिइरहेको छ ।

२०७५ जेठ ९ गते २०:२६ मा प्रकाशित (२०७५ जेठ ११ गते १४:२०मा अद्यावधिक गरिएको)",tourism
"﻿डेढ दशकपछि राजबिराजको एयरपोर्टमा उत्रियो विमान





९ जेठ, काठमाडौं । झण्डै डेढ दशकदेखि बन्द सप्तरीको राजबिराज विमानस्थल बिहिबारदेखि सञ्चालनमा आउने भएको छ । बन्द अवस्थामा रहेको विमानस्थलमा १५ सय मिटरको रन-वे पिच गर्ने काम दुई वर्षअघि सुरु भएको थियो ।

करिब ०६० सालबाट बन्द भएको राजबिराज विमानस्थल बन्द भएको १५ वर्षपछि सञ्चालनमा आउन लागेको हो ।




१४ वर्षअघि पिच नभएको अवस्थामा रहेको यो विमानस्थल सडक यातायात सहज भएसँगै बन्द भएको थियो । ०६० अघि नेपाल एयरलाइन्सको १७ सिटे जहाजले मात्रै उडान भथ्र्यो ।

बुधबार श्री एयरलाइन्सको सीआरजे २०० ले परीक्षण उडान गरेको छ । ५० सिटको उक्त जहाजले विराटनगरदेखि राजबिराजसम्मको उडान गरेको हो ।

बिहिबारदेखि यो विमानस्थल सञ्चालनमा ल्याउनको लागि बुधबार टेस्ट फ्लाइट गरेको नागरिक उड्डयन प्राधिकरणका प्रवक्ता बिरेन्द्रप्रसाद श्रेष्ठले जानकारी दिए ।

अहिले श्री एयरलाइन्सले मात्रै यो विमानस्थलमा काठमाडौंदेखि उडान गर्ने इच्छा देखाएको छ ।

बिहीबार राजबिराज विमानस्थलको मन्त्री रबिन्द्र अधिकारीले उद्घाटन गर्ने कार्यक्रम छ । बिहिबार पनि श्री एयरलाइन्सले नै काठमाडौंदेखि राजबिराजसम्मको उडान गर्दैछ ।

उडान कहिलेदेखि गर्ने भन्ने बारेमा अहिलेसम्म कुनै टुंगो नलागेको श्री एयरलाइन्सका मार्केटिङ म्यानेजर अनिल मानन्धरले जानकारी दिए ।

‘दैनिक उडान गर्ने योजना बनाएका छौं, कहिलेदेखि नियमित उडान गर्ने भन्ने बारेमा भने अहिलेसम्म टुंगो लागेको छैन,’ उनले भने ।

काठमाडौंदेखि राजबिराजसम्मको उडान गर्नका लागि मौखिक रुपमा सहमति पाइसकेको मानन्धरले जानकारी दिए ।

२०७५ जेठ ९ गते १७:०१ मा प्रकाशित (२०७५ जेठ ११ गते १४:२०मा अद्यावधिक गरिएको)",tourism
"﻿
पर्यटन बोर्डले सञ्चालनमा ल्यायो चिनियाँ भाषाको वेबसाइट



७ वैशाख, काठमाडौं । चीनका पर्यटहरुलाई लक्षित गर्दै नेपाल पर्यटन बोर्डले चिनियाँ भाषाको वेबसाइट सञ्चालनमा ल्याएको छ ।

सोमबार देखि सञ्चालनमा आएको यो वेबसाइटमा नेपालका पर्यटकीय गन्तव्यको बारेमा सम्पूर्ण जानकारीहरु राखिएको छ ।




यो वेबसाइटमा पर्यटन बोर्डले नेपालका विभिन्न आकर्षक गन्तव्यको भिडियो र फोटोहरु राखेको छ ।

यो वेबसाइटमा जानको लागि www.welcomenepal.com मा लग-इन गरी चिनियाँ भाषाको वेबसाइट रोज्न सकिन्छ ।

२०७५ जेठ ७ गते १२:३६ मा प्रकाशित",tourism
"﻿नेपाली खानालाई पर्यटनसँग जोड्न प्रतियोगिता


६ जेठ, काठमाडौं । स्नेहा ट्राभल मिडियाले नेपाली परम्परागत तथा जातीय खानालाई पर्यटनसँग जोड्ने प्रतियोगिता आयोजना गरेको छ ।

सो ट्राभल मिडिया नेपालले नेपाली खानालाई पर्यटनसँग जोड्न ‘सगतानी एक्जिम कलेज सेफ आइकन–२०१८’ गर्न लागेको हो । उक्त प्रतियोगितामा १२ कलेजका ३६ विद्यार्थीको सहभागिता रहने छ ।




जेठ १५ देखि असार ३० गतेसम्म नेपालमै पहिलोपटक हुन लागेको प्रतियोगितामा नेपाली परम्परागत खाना, आदिवासी खाना, कन्टिनेन्टल तथा इटालियन खाना, इण्डियन खाना र चाइनिज खाना बनाउन प्रतिष्पर्धा गराइनेछ ।

सहभागी विद्यार्थीलाई शनिबार युनिक्याम्पस पुतलीसडकमा तालीमसमेत प्रदान गरिएको स्नेहा ट्राभल मिडिया नेपालका प्रबन्ध निर्देशक सुरेशचन्द्र बस्नेतले जानकारी दिनुभयो । “नेपालका विभिन्न कलेजमा पढ्ने विद्यार्थीको क्षमता अभिवृद्धिका लागि कलेजलाई केन्द्रमा राखेर प्रतियोगिता आयोजना गरेका हौँ”, उनले भने ।

प्रतियोगितामा प्रथम हुनेलाई रु ५० हजार नगद र किचन सेट, दोस्रोलाई रु ३० हजार र किचन सेट र तेस्रोलाई रु १५ हजार र किचन सेट प्रदान गरिने आयोजकले जनाएको छ ।

२०७५ जेठ ६ गते १०:१५ मा प्रकाशित",tourism
"﻿२७७ आरोही सगरमाथाको चुचुरोमा



५ जेठ, काठमाडौं । विश्वको सर्वोच्च शिखर सगरमाथा आरोहणको सातौँ दिनसम्म २७७ जना आरोही सगरमाथाको चुचुरोमा पुग्न सफल भएका छन् ।

यस वर्षको वसन्त ऋतुको आरोहण शुरु भएयता हालसम्म २७७ भन्दा बढी आरोहीले सगरमाथाको सफल आरोहण गरेको आधार शिविरमा रहेका पर्यटन विभागका सम्पर्क अधिकृत तीलकराम पाण्डेले जानकारी दिए ।




उनका अनुसार आजमात्रै ३६ जनाले सगरमाथाको आरोहण गरेका छन् । यसमा २१ नेपाली र १५ विदेशी छन् । शुक्रबार ६५ जनाले सगरमाथा आरोहण गरेका थिए ।

वैशाख ३० गते आठजना शेर्पा आरोहीबाट सगरमाथाको चुचुरोसम्म डोरी टाँगेपछि यस वर्षको आरोहण शुरु भएको थियो ।

वसन्त ऋतुको यो याममा चार नेपालीसहित ३८ आरोही दलका ३६४ आरोही शिखर चुम्ने अभियानमा छन् । अधिकांश आरोही सगरमाथाको चुचुरोमा पुगेर धमाधम फर्कंदैछन् भने केही आरोही आरोहणको तयारीमा छन् । कतिपय आरोही आरोहण सकेर गन्तव्यतिर पुगिसकेको सम्पर्क अधिकृत पाण्डेले बताए ।

२०७५ जेठ ५ गते १८:२३ मा प्रकाशित (२०७५ जेठ ६ गते १२:३८मा अद्यावधिक गरिएको)",tourism
"﻿मुक्तिनाथमा भारतीय पर्यटक बढी




५ जेठ, बागलुङ ।  प्रसिद्ध धार्मिक पर्यटकीयस्थल मुस्ताङको मुक्तिनाथ घुम्ने विदेशी पर्यटकमा सबैभन्दा बढी भारतीय छन् ।

मुक्तिनाथ दर्शनले मनोकांक्षा पूरा हुने विश्वासमा वर्षेनी ठूलो सङ्ख्यामा भारतीय तीर्थयात्री मुक्तिनाथ आउने गर्छन् । भारतीयहरु मुक्तिनाथलाई पवित्र तीर्थस्थलका रुपमा लिन्छन् । मुक्तिनाथ मन्दिरको दर्शन गरेमा ‘मोक्ष’ प्राप्त हुने जनविश्वास पनि छ । बौद्ध धर्मावलम्बी भने करुणाका अवतार अवलोकितेश्वरका रुपमा मान्छन् ।




सन् २०१८ जनवरीदेखि गत अप्रिलसम्म आठ हजार ५५६ भारतीय पर्यटक मुक्तिनाथ पुगेका छन् जुन सोही अवधिमा मुक्तिनाथ घुम्ने विदेशी पर्यटकको आधा बढी संख्या हो । गत पाँच महिनामा १६ हजार ९८४ विदेशी पर्यटकले मुक्तिनाथ भ्रमण गरेका थिए । अन्नपूर्ण संरक्षण क्षेत्र आयोजना (एक्याप) को जोमसोमस्थित सूचना केन्द्रका अनुसार गत अप्रिल महिनामा मात्र नौ हजार १०५ विदेशी पर्यटक मुक्तिनाथ पुगेका थिए । तीमध्ये भारतीय पर्यटकको संख्या चार हजार ५३७ रहेको छ ।

एक्यापको आँकडानुसार मुक्तिनाथ घुम्ने भारतीय पर्यटकको संख्या वर्षेनी बढेको देखिन्छ । सन् २०१७ मा मुस्ताङ भित्रने भारतीय पर्यटकको संख्या २४ हजार ८८८ थियो । पछिल्लो सात वर्षमा करीब सवा लाख भारतीय तीर्थयात्रीले मुक्तिनाथ दर्शन गरेको पाइएको छ । भूकम्प गएको वर्ष सन् २०१५ मा भने सबैभन्दा थोरै आठ हजार ४५९ भारतीय पर्यटकले मुक्तिनाथको भ्रमण गरेका थिए ।

एक्याप इलाका संरक्षण कार्यालयका प्रमुख तुलसीप्रसाद दाहालले मुस्ताङ घुम्नेमा नेपालीपछि भारतीय पर्यटक बढी रहेको बताए । अधिकांश भारतीय पर्यटक तीर्थयात्राको उद्देश्यले मुक्तिनाथ आउने गरेको उनको भनाइ छ । “पर्यटकीय याममा दैनिक सयौँ भारतीय पर्यटक मुस्ताङ प्रवेश गर्छन्”, उनले भने ।

पोखरादेखि हवाई र सडकमार्ग हुँदै भारतीय पर्यटक मुक्तिनाथ पुग्ने गर्छन् । वर्षका मुख्य दुई पर्यटकीय याममा पर्यटकको चाप बढ्ने गरेको मुक्तिनाथका होटल व्यवसायी सुरज गुरुङले बताए । असोजदेखि मंसिरसम्म र चैतदेखि जेठसम्म मुक्तिनाथमा पर्यटकीय चहलपहल बढी हुने उहाँको भनाइ छ । अन्य समयमा मुस्ताङका गन्तव्यमा छिटफुट रुपमा पर्यटक देखिने गर्छन् ।
मुक्तिनाथ मन्दिरको दर्शनसँगै मुस्ताङको प्राकृतिक सुन्दरताले पनि पर्यटकलाई लोभ्याउने गरेको छ ।

संसारकै उत्कृष्ट पर्यटकीय गन्तव्यमा पर्ने अन्नपूर्ण पदमार्ग क्षेत्रमा पर्ने भएकाले पनि मुक्तिनाथको प्रसिद्धि चुलिएको हो । मुस्ताङ र मनाङ जोड्ने चर्चित ‘थोरङ्ला पास’ जाने पर्यटक पनि मुक्तिनाथ भएर जाने गर्छन् ।

मुक्तिनाथ हिन्दू मात्र नभएर बौद्ध धर्मावलम्बीको पनि तीर्थस्थलका रुपमा परिचित छ । मुक्तिनाथलाई हिन्दूले मुक्तिक्षेत्र र बौद्धमार्गीले तिब्बती भाषामा (छुमिङ ग्यास्ता) अर्थात् सय पानीका रुपमा लिने गर्छन् । समुद्री सतहदेखि तीन हजार ८०० मिटरको उचाइमा अवस्थित मुक्तिनाथ मन्दिर शालिग्राम भगवान्का कारण पनि प्रसिद्ध छ ।

मुक्तिक्षेत्र भएर बहने कालीगण्डकी नदीमा मात्र पाइने पवित्र शिला शालिग्रामलाई विष्णु भगवान्को प्रतीकका रुपमा पुज्ने चलन छ । मनोकांक्षा पूरा हुनाका साथै पितृ उद्धारको विश्वासमा तीर्थयात्री मुक्तिनाथ आउने गरेको मन्दिरका पुजारी कृष्णप्रसाद सुवेदीले बताए ।

२०७५ जेठ ५ गते १२:२७ मा प्रकाशित",tourism
"﻿
म्याग्दीमा नयाँ पदमार्ग, जाने होइन रिफ्रेस हुन ?




५ जेठ, म्याग्दी । पदमार्गहरु एकपछि अर्को विकास हुँदै गइरहेका बेला म्याग्दीमा नयाँ पदमार्ग ‘कर्बाकेली इको ट्रेक एक्सप्लोर’ शुरु भएको छ ।

कर्बाकेली पर्यटन विकास समितिको अगुवाइ र कन्सेप्ट नेपालको पहलकदमीमा ट्रेक एक्सप्लोर शुरु भएको हो ।




कास्कीको वीरेठाँटी, तिखेढुंगा, उल्लेरी हुँदै म्याग्दीको घोडेपानी, पुनहिल, फूलबारीबारी, कर्बाकेली भएर बेनी बजार निस्कन्ने पदमार्गको चित्ताकर्षक प्राकृतिक छटा भुतुक्कै पार्ने खालको छ । पदमार्गमा भेटिने हिमाल, नदी नाला र वन जंगलले जति मोहनी लगाउँछ, सांस्कृतिक विविधता र रहन–सहनले पनि पर्यटक तान्ने ताकत राख्छ ।

कतिपय पदमार्गहरु कठिनपूर्ण भए पनि यो सहज छ । कर्बाकेली पर्यटन विकास समितिका अध्यक्ष यामबहादुर पदमार्गको अधिकतम उचाइ ३,२१० मिटर भएको र सबै उमेर समूहका जानसक्ने बताउँछन् ।

पदमार्गको खोज गर्न आयोजित कार्यक्रममा बोल्दै नेपाल पर्यटन बोर्डका निर्देशक काशीराज भण्डारीले आन्तलिक पदमार्गमा स्वेदशी तथा विदेशी दुवैको आकर्षण बढेको भन्दै यसले दुवैखाले पर्यटक तान्ने विश्वास व्यक्त गरे ।


कर्बाकेली पदमार्ग भ्रमण गर्न काठमाडौंबाट एक साता समय छुट्टयाए पुग्ने पदमार्ग एक्सपोलरका सहभागी टिमका सदस्य सुरेन्द्र रानाले बताए । उनका अनुसार, खान र बस्न उति महँगो छैन । २ हजार भए खान र बस्न कुस्ता पुग्छ ।



वैशाख पहिलो साता काठमाडौंको कन्सेप्ट नेपाल नामक संस्थाको विज्ञ टोली झिकाएर शुरु गरिएको पदमार्गबाट रोजगारीको सिर्जना हुने विश्वास गरिएको छ ।


२०७५ जेठ ५ गते ७:२० मा प्रकाशित",tourism
"﻿
गुर्जा–ढोरपाटन पदमार्ग निर्माण शुरु



४ जेठ, बेनी, म्याग्दी । म्याग्दीको धौलागिरि गाउँपालिका–१ गुर्जाबाट छिमेकी जिल्ला बागलुङको ढोरपाटन जोड्ने गुर्जा–रुघाचौर–ढोरपाटन पदमार्गको निर्माणकार्य शुरु भएको छ ।




म्याग्दीको सदरमुकाम बेनीबाट गुर्जा हुँदै नेपालको एकमात्र शिकार आरक्ष ढोरपाटन पुग्ने छोटो र सजिलो पदमार्ग निर्माण भएपछि पर्यटक तथा पश्चिम म्याग्दीका दर्जनौँ गाउँका बासिन्दालाई सुविधा हुने भएको छ ।

धौलागिरि गाउँपालिकाले रु १५ लाख तथा स्थानीयवासीको रु एक लाख ५० हजार जनश्रमदानमा पहिलो चरणमा गुर्जादेखि रुघाचौरसम्मको पदमार्ग बनाइने गुर्जाका वडाध्यक्ष एवं गाउँपालिकाका प्रवक्ता झकप्रसाद छन्त्यालले जानकारी दिए ।

“पदमार्गमा स्थानीयवासीले समेत श्रमदान गरेका छन् । एक वर्षभित्र ढोरपाटनसम्म पुर्याउनेछौँ”, छन्त्यालले भने । उनले बागलुङ, म्याग्दी र रुकुमसम्म फैलिएको आरक्षको भ्रमणमा आउने आन्तरिक तथा बाह्य पर्यटकलाई गुर्जा र लुलाङको जलजला हुँदै म्याग्दी भित्र्याउनसमेत पदमार्गले सहज हुने बताए ।

पदमार्गको निर्माणसँगै आवश्यक स्थानमा जानकारी दिने चिह्नसमेत राखिने छन्त्यालको भनाइ छ । पुरानो बाटोलाई मर्मत तथा फराकिलो बनाउन दैनिक ६० जना परिचालन गरिएको उनले जानकारी दिए । १२ किलोमिटर पदमार्गमध्ये दुई किलोमिटर सम्पन्न भएको छ ।

पछिल्लो समय आन्तरिक पर्यटकको समेत रोजाइमा रहेको ढोरपाटन हुँदै गुर्जा आउने रुघाचौर पदमार्गबाट धौलागिरि, अन्नपूर्णसहित दर्जनाैं हिमशंखलाको अवलोकन गर्न सकिन्छ । पदमार्गमा आउने पर्यटकलाई विश्राम गर्नका लागि रुघाचौरमा विश्रामस्थलसमेत बनाइने पदमार्ग निर्माण उपभोक्ता समितिले जनाएको छ ।

गाउँपालिकाले पुराना घोरेटो बाटोको मर्मतलाई प्राथमिकता दिएको गाउँपालिका उपप्रमुख रेशम छन्त्यालले बताए ।

२०७५ जेठ ४ गते १०:१० मा प्रकाशित",tourism
"﻿तेह्र महिनादेखि विमानस्थल बन्द, यात्रु र विरामी मर्कामा


१२ असार, जाजरकोट । चौरजहारीमा रहेको विमानस्थल १३ महिनादेखि बन्द हुँदा जाजरकोटका स्थानीयले सेवा पाएका छैनन् । पश्चिम रुकुमको चौरजहारी विमानस्थलमा १३ महिनादेखि हवाई उडान बन्द भएको छ ।

उडानका लागि जहाजको कमी भएको भन्दै हवाई सेवा बन्द भएको हो । नागरिक उड्डयन प्राधिकरणले उडान तालिका राखेपनि एउटा मात्र जहाज भएकाले उडान नभरेको हो । यो विमानस्थल रुकुममा भए पनि सेवासुविधा जाजरकोटले पनि लिने गरेको थियो ।
गत वर्षको जेठ दोस्रो सातादेखि बन्द रहेको हवाईसेवा हालसम्म सञ्चालनमा नआउँदा यस क्षेत्रका सर्वसाधारण मर्कामा परेका हुन् । साढे चार करोड लागतमा चार वर्ष अघि चौरजहारी विमानस्थल कालोपत्रे गरिएको थियो । उडान बन्द हुँदा डोल्पा, जाजरकोट, सल्यान र पश्चिम रुकुमका स्थानीय यात्रु तथा विरामी समस्यामा परेको स्थानीय गोपाल रेग्मीले बताए ।

विमानस्थलबाट हुने हवाई सेवा बन्द भएपछि सिकिस्त बिरामी र जटिलखालका गर्भवती महिलालाई कच्ची बाटोमा जोखिम मोलेर गाडीमा लैजानुपर्ने बाध्यता रहेको चौरजहारी अस्पतालका प्रशासक डीलवहादुर गिरीले बताए ।

दुर्गममा स्वास्थ्य सुविधा राम्रो नहुने हुँदा जटिल खालका बिरामीलाई तत्काल जहाजबाट सुविधा सम्पन्न अस्पतालमा लैजान सजिलो हुन्थ्यो । हवाई सेवा बन्द भएपछि अशक्त र विरामीले निकै सास्ती पाउने गरेका छन् । उनले भने, “तत्काल चौरजहारीमा हवाई उडान सुरु गरेर सेवा सुचारु गर्न सरकार सँग माग गर्दछु ।”

यसअघि चौरजहारीवाट नेपालगञ्ज र काठमाडौँ उडान भर्दै आएको नेपाल वायुसेवा निगमको जहाजले सेवा परिवर्तन गरेर प्रत्येक बुधबार काठमाडौँ–नेपालगञ्ज–चौरजहारी र प्रत्येक बिहीबार नेपालगञ्ज–चौरजहारी–काठमाडौँ उडान भर्ने गरेको थियो । रुकुमको सल्ले विमानस्थलमा उडान थप गरेको र चौरजहारीमा १३ महिना अघि उडान कटौती गरेर सेवा बन्द गरेको थियो । निगमले सेवा बन्द गरेपछि यस क्षेत्रका बासिन्दा निकै मर्कामा परेको चौरजहारी नगरपालिका नगरप्रमुख विशाल शर्माले बताए ।

चौरजहारीमा हवाई सेवा शुरु गर्न विभिन्न निकायमा पहल गरे पनि सुनुवाइ नभएको गुनासो उहाँले गनुभयो । उडान बन्द हुँदा डोल्पाको शे–फोक्सुन्डो जाने पर्यटक समेतलाई समस्या परेको उहाँको भनाइ छ ।

नेपाल वायुसेवा निगम चौरजहारीका इञ्चार्ज सुरेन्द्र नेपालीले जहाजको कमी भएका कारण हवाई सेवा लामो समय बन्द भएको बताउनुभयो । अहिले पनि उडान तालिका कटौती भएको छैन । नेपाल वायुसेवा निगमसँग एउटा मात्र जहाज भएकाले समस्या भएको हो थप अर्को जहाज ल्याउने प्रक्रियामा छ । आउने बित्तिकै सेवा आरम्भ हुन्छ । उहाँले एक वर्षदेखि तीनजना कर्मचारी कामविहीन भएको बताए ।

२०७५ असार १२ गते ११:२६ मा प्रकाशित",tourism
"﻿आन्तरिक विमानस्थल बनाउन काभ्रेको नागीडाँडा उपयुक्त भएको ठहर




३ जेठ, काठमाडौं । त्रिभुवन अन्तर्राष्ट्रिय विमानस्थलको चाप घटाउनका लागि काभ्रेको नागीडाँडामा विमानस्थल निर्माण गर्न उपयुक्त देखिएको छ ।

विमानस्थल निर्माणका लागि काभ्रेको ३ स्थान अवलोकन गरेपछि नागरिक उड्डयन संस्कृति तथा पर्यटन मन्त्री रबिन्द्र अधिकारीले एक प्राविधिक अध्ययन समूहको गठन गरेका थिए । काठमाडौंको नजिकै उपयुक्त स्थान छनोट गर्नको लागि गठन भएको उक्त प्राविधिक अध्ययन समूहले नागिडाँडामा उपयुक्त भएको निष्कर्ष निकालेको हो ।




काभ्रेको ठूलीचौरमा भन्दा नागीडाँडामा विमानस्थल निर्माण गर्न उपयुक्त भएको रिपोर्टमा उल्लेख गरिएको छ । साथै यसको निर्माणका लागि ५ वर्षसम्म लाग्ने देखिन्छ ।

यसको निर्माण अघि बढाउनका लागि तत्काल वातावरणीय प्रभाव मूल्यांकन (ईआइए) समेत गर्न सुझाव दिएको छ ।

यो निर्माण भएसागै त्रिभुवन विमानस्थलको २० प्रतिशत ट्राफिक चाप कम हुने रिपोर्टमा उल्लेख छ । साथै हेलिकोप्टर पार्किङलाई नागीडाँडामा सार्ने हो भने त्रिभुवन विमानस्थलमा रहेको सञ्चार टावरमा २० प्रतिशत लोड कम हुनेपनि उल्लेख गरिएको छ ।

त्रिभुवन विमानस्थलबाट नागिडाडा जमिनबाट २४.६ किमी पर रहेको छ भने नर्टिकल माइलका आधारमा ८.६२ टाढा रहेको छ । यो विमानस्थल निर्माण गर्ने औपाचारिक निर्णय भएको १२ महिनापछि मात्रै निर्माणको काम अघि बढाउन सकिने रिपोर्टमा उल्लेख  छ ।

नागीडाँडामा गर्दा २० प्रतिशत मात्रै निजी जग्गा अधिग्रहण गरे पुग्ने नागरिक उड्डयन प्राधिकरणका अधिकारीहरु बताउँछन् । काभ्रेमा विमानस्थल निर्माणको चर्चा चलेको अहिले १६ वर्ष पुगेको छ तर, अहिलेसम्म टुंंगो लाग्न सकेकेा छैन ।

नागीडाँडामा विमानस्थल निर्माण गर्ने भनिए पनि आन्तरिक उडान गर्ने ठूला खालका विमान भने त्यहाँ ल्यान्ड गर्न सक्दैनन् । किनकी ठूला विमानका लागि १५ सय मिटरससम्मको रन-वे आवश्यक पर्छ ।

अहिले सौर्य र श्री एयरलाइन्ससँग बम्बार्डियर, नेपाल एयरलाइन्ससँग एमए-६०, बुद्ध एयरसँग बिचक्राफ्ट र एटीआर तथा यती एयरलाइन्ससँग जेटस्टि्रम र एटीआर जस्ता ठूला जहाज छन् । यि विमानले साना विमानस्थलमा उडान/अवतरण गर्न सक्दैनन् ।

अहिले त्रिभुवन विमानस्थलबाट आन्तरिक गन्तव्यमा हुने ३५ प्रतिशत उडान पहाडी विमानस्थलका लागि हुन्छन् । त्यसबाहेकको ६५ प्रतिशत उडान ट्रंक रुटमा हुन्छ ।

नागिडाँडा विमानस्थलका लागि उपयुक्त हुने साना जहाज भनेका टि्वनअटर, डोर्नियर, वाई-१२ हर्बिन र एलईटी मात्र हुन् ।

२०७५ जेठ ३ गते १८:४८ मा प्रकाशित (२०७५ जेठ ४ गते ७:५३मा अद्यावधिक गरिएको)",tourism
"﻿
कामीरिता शेर्पाले बनाए २२ औं पटक सगरमाथा चढेर कीर्तिमान




२ जेठ, काठमाडौं । नेपाली आरोही कामी रिता शेर्पाले कीर्तिमानी २२ औं पटक सगरमाथा आरोहण गरेका छन् ।




कामीसहित १४ जनाको टोलीले बुधबार बिहान साढे ८ बजे सगरमाथाको शिखरमा पाइला टेकेको हो । जसमा ७ जना विदेशी र ७ जना नेपाली आरोही रहेका सेभेन समिट ट्रेकले जानकारी दिएको छ ।

यसअघि २१ पटक सगरमाथा चढेर आप्पा शेर्पाले विश्व कीर्तिमान आफ्नो नाममा राखेका थिए । तर बुधबारदेखि कामीले उक्त कीर्तिमान भंग गरेका हुन् ।

सोलुखुम्बीको थाने घर भएका ४८ वर्षका कामीले गत वर्ष २१ औं पटक सगरमाथा आरोहण गरी  आप्पा शेर्पासँग कीर्तिमान बराबरी गरेका थिए ।

४८ वषिर्यक कामीरिता आज साढे बिहान साढे आठ बजे सगरमाथाको चुचुरोमा पुगेका हुन् । आयोजक सेभेन समिट ट्रेक्सका अनुसार उनको टोलीले हिजो राति साउथ कोलबाट चुचुरोको आरोहण गरेको थियो ।

पर्यटन विभागका महानिर्देशक दिनेश भट्टराईका अनुसार उनी सगरमाथा चुचुरोमा पुगेको खबर आए पनि यसको आधिकारिक पुष्टि हुन भने बाँकी छ ।

यसअघि आप्पा शेर्पा र फुर्वा शेर्पाले पनि २१ औं पटक सगरमाथाको चुचुरोमा पुगेका थिए । कामी शेर्पा सबैभन्दा पहिले सन् १९९४ मा २२ वर्षको उमेरमा नै सगरमाथाको आरोहण गरेका थिए ।

यसैगरी ४५ वर्षीय लाक्पा शेर्पाले पनि नयाँ रेकर्ड हासिल गरेकी छन् । ९ पटक सगरमाथाको चुचुरोमा पुग्ने उनि पहिलो महिला हुन् । सन् २००० मा पहिलो पटक उनले सगरमाथा आरोहण गरेकी थिइन् ।

२०७५ जेठ २ गते १७:०१ मा प्रकाशित (२०७५ जेठ ३ गते १७:४६मा अद्यावधिक गरिएको)
#कामीरिता शेर्पा#सगरमाथा आरोहण",tourism
"﻿
धादिङको थाक्रेमा राष्ट्रिय क्यानोनिङ महोत्सव हुने





२ जेठ, काठमाडौं । नेपाल क्यानोनिङ एसोसियसनले यही २५ र २६ जेठमा क्यानोनिङ महोत्सव (रेन्देभू) आयोजना गर्ने भएको छ ।

एसोसियसनले धादिङको थाक्रे गाउँपालिका वडा नम्बर ६ स्थित रानी झर्नामा उक्त महोत्सवअघि क्यानोनिङ गाइड तालिमसमेत आयोजना गर्ने जानकारी दिएको छ । उक्त तालिम २० जेठदेखि पाँच दिनसम्म चल्नेछ ।




एसोसियसनले यसअघि सन् २०११ मा पहिलोपटक क्यानोनिङ महोत्सव आयोजना गरेको थियो ।

सन् २०१३ देखि २०१७ सम्म प्रत्येक वर्ष भोटेकोशी, नुवाकोटको थानापाती र ककनीमा महोत्सव आयोजना गरिएको थियो ।

वाषिर्क कार्यक्रम अनुुसार यस वर्ष महोत्सव आयोजना गरिएको आयोजक संस्थाले जनाएको छ । महोत्सवमा राष्ट्रिय तथा अन्तर्राष्ट्रिय क्यानोन, पर्यटन व्यवसायी लगायतको सहभागीता रहनेछ । पाँच सय भन्दा बढी व्यक्ति महोत्सवमा सहभागी हुने दावी संस्थाको छ ।

नेपाल पर्यटन बोर्डको आर्थिक सहयोग र प्रर्वद्धनमा उक्त महोत्सव आयोजना हुन लागेको हो ।

महोत्सवको सम्पूर्ण तयारी पूरा भएको एसोसियसनले बताएको छ ।

२०७५ जेठ २ गते १६:४२ मा प्रकाशित",tourism
"﻿
मुक्तिनाथको फेदीमा थकाली होमस्टे



२७ वैशाख, मुस्ताङ, ठिनी । के तपाँई वर्षात् अघि मुक्तिनाथ यात्रामा निस्कने तयारी गर्दै हुनुहुन्छ, यदि त्यसो हो भने तपाईका लागि खुशीको खबर छ – मुक्तिनाथको फेदी ठिनी गाउँमा सस्तोमा खाना खुवाउने र बास बस्ने गरी थकाली होमस्टे (घरबास) सञ्चालनमा आएको छ ।

प्राकृतिक सौन्दर्य र रमणीय दृष्य, हेर्दै लोभलाग्दो ठिनी गाउँमा घरबास (होमस्टे) मा बस्न र हिमाली संस्कृतिको अध्ययनका लागि पर्यटक आउने गरेका छन् ।




“घरबास पर्यटनले ठिनी गाउँको रहनसहन, वेशभूषा, थकाली भाषा, संस्कृति, परम्परा, चाडपर्व, मेलाजात्राको बारेमा जानकारी तथा देश तथा विदेशमा चिनाउनको लागि सहयोगी बन्दै गएको छ,” स्थानीय जनमुक्ति क्लबका अध्यक्ष नरेन्द्र थकालीले भने ।

जोमसोम बजारबाट दुई किमीको दूरीमा रहेको ठिनी गाउँमा सञ्चालित घरबास कार्यक्रम प्रचारप्रसार हुनसकेमा यो पर्यटकको महत्वपूर्ण गन्तव्य बन्न सक्ने उहाँले बताए।

“आफ्नो संस्कृति जोगाउनु मात्र नभई यसलाई प्रष्फुटन गर्नु पनि जरुरी हुन्छ,” उनले भने, “पर्यटक मात्र नभएर विदेशी राष्ट्रका उच्च अधिकारीको भ्रमण पनि यो क्षेत्रमा हुन थाल्नुले यहाँको पर्यटनलाई अझै उचो बनाउने पक्का पक्की छ ।”

भारतीय प्रधानमन्त्री नरेन्द्र मोदीको यही वैशाख २९ गते हुन लागेको मुक्तिनाथ भ्रमणसँगै भारतीय पर्यटकका साथै अन्य विदेशी राष्ट्रका पर्यटकको आगमन बढ्ने विश्वास लिइएको उनले बताए ।

ठिनी गाउँको घरबास पर्यटनको पहिलो चरणको कार्यक्रम सफल भइसकेको छ । थकाली समुदायको उद्गमस्थल ठिनीमा पर्यटनमार्फत समृद्धि ल्याउन घरबास शुरु गरिएको थकाली समुदाय होमस्टेका अध्यक्ष सनप्रसाद थकालीले बताए ।

उहाँका अनुसार मुस्ताङको सदरमुकाम जोमसोमसँग जोडिएको गाउँमा थकाली सभ्यता अध्ययन गर्न पाइन्छ । ठिनीबाट मुक्तिनाथ यात्रा गर्न २४ किमी पर्दछ, जसका लागि जिपमा यात्रा गर्दा डेढ घण्टा लाग्छ ।

ठिनी गाउँमा अवलोकन गर्नका लागि कुछप तेरङ्गा गुम्बा, युङडुङ गुम्बा, लकी कर्पोक गुम्बा, घरपझोङ किल्ला, ढुम्बाताल, नीलगिरि हिमाल, थकाली संग्रहालयलगायतका सम्पदा रहेका छन् ।

ठिनीलाई हिउँ चितुवाको राजधानीसमेत भनिन्छ । गाउँमाथिको नमखुलेकमा २०७० सालमा एक्यापले गरेको क्यामेरा ट्रयापिङमा चार वटा हिम चितुवा देखिएका थिए ।

सदरमुकाम जोमसोमदेखि नजिकै रहेको र गुजुमुज्ज एकै ठाउँमा सबै घर रहेको ठिनी गाउँ घरबास पर्यटन सञ्चालनका लागि अत्यन्त उपयुक्त स्थल भएको अन्नपूर्ण संरक्षण क्षेत्र आयोजनाका तुलसी दाहालले बताए । यो होमस्टे २०७४ भाद्र १० गते नेपाल पर्यटन बोर्डका कार्यकारी प्रमूख दिपकराज जोशीले गरेका थिए ।

होमस्टेका कारण ठिनी गाउँ सुन्दर र पर्यटकीयरुपमा चिनिँदै जानु र आन्तरिक पर्यटन मौलाउँदै जानुमा स्थानीयलाई आर्थिक मात्र नभई सामाजिक र सांस्कृतिकरुपमै पनि फाइदा हुने भएसँगै स्थानीयवासी यतिखेर उत्साहित भएका छन् ।

२०७५ वैशाख २७ गते १०:४३ मा प्रकाशित",tourism
"﻿मालिकाको धुरीः हिमालभन्दा मान्छे अग्लो देखिने ठाउँ



२७ वैशाख, बेनी, म्याग्दी । हिमालभन्दा मान्छे अग्लो देखिने ठाउँ पनि छ भन्दा सहजै कसले पो पत्याउन सक्ला र ?

तर, म्याग्दीको मालिका र रघुगंगा गाउँपालिकाको सिमानामा पर्ने भिरालो पहाडको टुप्पोमा अवस्थित मालिकाधुरीमा पुग्नुहोस् तपाई आफैँ हिमालभन्दा अग्लो देखिनु हुनेछ ।




मालिकाको धुरीबाट हेर्दा आँखामा नै ठोक्किन आउने धौलागिरि, नीलगिरि, अन्नपूर्ण, मनास्लु, माछापुच्छे«, गुर्जा, चुरेन, पुथालगायतका दर्जनौँ हिमशंखला तपाईभन्दा होँचा देखिन्छन् । विदेशी पर्यटकका लागि आकर्षक गन्तव्य हुने प्रशस्त सम्भावना रहेको यो ठाउँले पूर्वाधार निर्माणको अभावमा आफ्नो पहिचानलाई विदेशीमाझ भने फैलाउन सकेको छैन ।

मालिकाको धुरीमा बाह्रैमास चिसो हावा चल्छ । गर्मी महिनामा पनि जाडोयामको चिसो हावा चल्ने घना जंगलको बीचमा अवस्थित मालिकाबाट धौलागिरि, नीलगिरिलगायतका दर्जनौँ हिमशिखर आँखामा ठोकिन्छन् ।

हिमालभन्दा अग्ला देखिने मान्छेको जमघटले समेत मालिका जिल्लाकै आकर्षक गन्तव्य बन्न थालेको छ । आसपासका क्षेत्रमा देखिने सुन्दर ग्रामीण बस्ती, गुराँसे–जंगल र प्राकृतिक सौन्दर्यले सजिएको मालिका प्राकृतिक दृष्यको धनी हुनुका साथै धार्मिक दृष्टिले प्रसिद्धि कमाएको पवित्रस्थलको परिचय पाएकोे छ ।

मन्दिरको चारैतिरबाट सडक सञ्जाल छोडेर करीब साढे तीन घण्टाको यात्रामा पुगिने मालिका मन्दिरलाई धार्मिकसँगै पदयात्राका लागिसमेत सुन्दर गन्तव्यका रुपमा विकास गर्न सकिन्छ । जंगलभित्र रहेका पशुचौपायाका गोठ, समथर भूभाग, चराचुरुंगी र वन्यजन्तुको आवाज, बहुमूल्य जडीबुटीको बास्ना लिँदै मालिकाधुरी पुग्दा थकित भए पनि आनन्द महसुस हुने पर्यटन व्यवसायी बाबुराम आचार्य बताउँछन् ।

जिल्लाको मालिका र रघुगंगा गाउँपालिकाको सिमानामा अवस्थित मन्दिरमा वर्षेनि हजारौँ दर्शनार्थी दर्शनका लागि पुग्ने गर्दछन् । सवारीसाधनको प्रयोग तथा भिरालो पहाड यात्रामा रमाउने निकै रोमाञ्चक मालिकाको व्यापक प्रचारप्रसार र पूर्वाधार विस्तार गर्न विश्वभरका पर्यटकलाई भित्र्याउन सहज हुने देखिन्छ । जिल्लामा अन्य पर्यटकीयस्थलबाट देखिने हिमशंखलाको तुलनामा यहाँबाट धेरै र ऐनामा हेरेजस्तै देखिन्छ ।

हिमाल र प्राकृतिक सौन्दर्यको अवलोकनका लागि अपार सम्भावना बोकेको मालिकालाई जिल्लाको आकर्षक गन्तव्यका रुपमा राख्नुपर्नेमा स्थानीयको भनाइ जायज देखिन्छ । सयौँ वर्ष अगाडिदेखि धार्मिक गन्तव्यका रुपमा रहेको मालिकाको पूर्वाधार विस्तार तथा प्रचारप्रसारले आन्तरिक पर्यटकलाई मात्र होइन विदेशी पर्यटकलाई पनि आकर्षित गर्नसक्ने पर्यटन व्यवसायी आचार्यले बताए ।

“हिमाल हेर्न आउनेलाई मालिकासम्म पुग्ने वातावरण बनाउनुपर्छ, त्यहाँ हिमालभन्दा मान्छे अग्ला देखिन्छन्,” आचार्यले भने ।

उहाँले सुनसान पदमार्गमा रमाउन चाहने पर्यटकलाई मालिकाको विकल्प नभएको बताउँदै पश्चिम म्याग्दी जोड्ने पदमार्गमा समेत मालिकालाई समावेश गरिएको बताउनुभयो । सदरमुकाम बेनीबाट पैदलयात्रा हुँदै मालिका मन्दिरसम्म पुग्न चाहनेलाई समेत बेनी–अर्थुङ्गे–पुलाआश्रम–जगन्नाथ–टोड्के हँुदै मालिकासम्म जाने पदमार्गको निर्माणकार्य समेत भइरहेको छ भने पुरानो संरचनाबाट समेत सहजै आवतजावत गर्न सकिन्छ ।

त्यस्तै, रघुगंगा गाउँपालिकाको झिँ, पाखापानी, ठाडाखानी, मंगला गाउँपालिकाको कुहुँ, थाइवाङ, हिँदी र मालिका गाउँपालिकाको दरवाङ, उपल्लो दुखु हँुदै मालिका पुग्न सकिने मन्दिर व्यवस्थापन समितिका अध्यक्ष झकप्रसाद पाइजाले बताए ।

मन्दिरको चारैतिरबाट पुग्न सकिने मन्दिरमा बस्ने सत्तलसहितका संरचना समेत बनेका छन् । एकैपटक सयौँ दर्शनार्थी पुग्ने मन्दिर आसपासका क्षेत्रमा रहेका ओडारमा समेत रात विताउने गरिन्छ ।

म्याग्दी भ्रमण वर्षमा समेत मालिकालाई व्यापक प्रचारप्रसार गरिनेछ । समुद्र सतहदेखि करीब तीन हजार ३०० मिटरको उचाइमा रहेको मन्दिरमा हरेक वर्ष तीनपटक पूजा गरिन्छ ।

२०७५ वैशाख २७ गते १०:३३ मा प्रकाशित",tourism
"﻿
प्रविधिमैत्री पर्यटन प्रवर्द्धनमा जोड



२६ वैशाख, काठमाडौं । युवा उद्यमी तथा व्यवसायीले मुलुकको समग्र पर्यटन क्षेत्रको विकास तथा सुधारका लागि पूर्वाधार विकास र सेवा विविधीकरणमा जोड दिएका छन् । संस्कृति, पर्यटन तथा नागरिक उड्डयन मन्त्रीसँगको अन्तक्र्रियाका वक्ताहरुले बढीभन्दा बढी पर्यटक भित्र्याउन आकर्षक प्रवद्र्धनात्मक अभियानका साथ पर्यटकीय उत्पादनलाई गुणस्तरीय बनाइनुपर्ने खाँचो औँल्याए । साथै, उनीहरुले आफ्ना पर्यटकीय उत्पादन र गतिविधिलाई सामाजिक सञ्जालको भरपुर उपयोग गरी विश्व बजारमा प्रवद्र्धन गरिनुपर्ने सुझाए ।

नेपाल पर्यटन बोर्डले आयोजना गरेको अन्तक्र्रियामा पर्यटन व्यवसायी राजन सिंखडा, चन्द्रागिरि हिल्स लिमिटेडका महाप्रबन्धक अभिषेख विक्रम शाह, प्यासिफिक एसिया ट्राभल एसोसिएसन नेपाल च्याप्टरका प्रमुख कार्यकारी अधिकृत सुरेशसिंह बुढाल, बबरमहल रिभिजिटेडका विराट शम्शेर जबरा, आर्य भिलेज ट्राभल बजार व्यवस्थापक विनोद अधिकारीलगायतले विमानस्थलको सुधार, विद्युतीय बजारीकरण तथा नयाँ गन्तव्य प्रवद्र्धनका कामलाई विशेष प्राथमिकता दिनुपर्ने बताए ।




युवा व्यवसायीको जोसिलो धारणा लिनुभएका मन्त्री अधिकारीले पर्यटन प्रवद्र्धनलाई विगतकोभन्दा युग सुहाउँदो प्रविधिमैत्री बनाएर लैजान सरोकार भएका निकायलाई निर्देशन दिए ।

“पर्यटनमा युवा पुस्ताको बुझाइ के हो, उद्यमशीलता प्रवद्र्धनार्थ के–कस्ता कार्यक्रम ल्याउन सकिन्छ भन्ने उद्देश्यले यो कार्यक्रम गरिएको हो प्रवद्र्धनात्मक कार्यलाई अब परम्परागत ढंगले हैन प्रविधिमैत्री बनाई सिर्जनात्मक परिमाण देखिने गरी अभियान चलाइनुपर्छ”, उनले भने ।

अर्थतन्त्रको मुख्य आधार पर्यटन भएकाले यसको कूल गार्हस्थ उत्पादनमा कम्तीमा २५ प्रतिशत योगदान पु¥याउने लक्ष्यका साथ प्रभावकारी कार्य गर्न जरुरी भएको मन्त्री अधिकारीको भनाइ थियो ।

उनले सर्वाधिक चासोको विषय त्रिभुवन अन्तर्राष्ट्रिय विमानस्थलाई व्यवस्थित र सेवामा सहजीकरण गर्न परिणाम देखिने गरी काम अघि बढाइएको उल्लेख गरे ।

बोर्डका प्रमुख कार्यकारी अधिकृत दीपकराज जोशीले युवा व्यवसायीको रचनात्मक सुझावलाई पर्यटन प्रवद्र्धनको रणनीतिमा समावेश गरी प्रभावकारी प्रवद्र्धनका अभियान चलाइने बताए।

कार्यक्रममा पर्यटन मन्त्रालयका सचिव कृष्णप्रसाद देवकोटाले अन्पूर्ण संरक्षण क्षेत्रमा भारतीय प्रधानमन्त्री नरेन्द्र मोदीको भ्रमणलाई लिएर पदयात्रामा कुनै अवरोध नगरिएको दाबी गरे ।

भारतीय प्रधानमन्त्री मोदीको भ्रमणका क्रममा अघिल्लो दिन ४ः०० बजेदेखि भोलिपल्ट बिहान १० बजे पूजापाठ सकिएपछि पदयात्रा खुल्ने जानकारी दिए ।

२०७५ वैशाख २६ गते १:३६ मा प्रकाशित",tourism
"﻿मोदी मुक्तिनाथ जाँदा अन्नपूर्ण पदयात्रीलाई सास्ती
दुई दिन हिँडडुल गर्न रोकेकोमा व्यवसायी आक्रोशित
अनलाइनखबर


२५ वैशाख, काठमाडौं । भारतीय प्रधानमन्त्री नरेन्द्र मोदीले मुक्तिनाथ मन्दिरका लागि आउन भएपछि स्थानीय प्रशासनले अन्नपूर्ण पदयात्रा मार्गको थोराङ्ला पास हुँदै जाने पदयात्रीलाई पनि रोक्ने रोक्न निर्णय गरेको छ ।




अब अन्नपूर्ण पदयात्रमा रहेका यात्रुहरु, जो थोराङला पास हुँदै मुस्ताङ प्रवेश गर्दैछन्, उनीहरु २८ र २९ गते रोकिनेछन् ।

पर्यटन क्षेत्रमा नकारात्मक असर पार्ने भन्दै पर्यटन व्यवसायीहरुले स्थानीय प्रशासनको निर्णयप्रति असन्तुष्टि जनाएका छन् । पर्यटन व्यवसायीहरुका अनुसार यो निर्णयले आन्तरिक तथा बाहृय गरि दुई दिनमा १२ सय पर्यटक प्रभावित हुनेछन् ।

ट्रेकिङ एजेन्सिज एसोसिएसन अफ नेपाल (टान) का अध्यक्ष नवराज दाहालले स्थानीय प्रशासनको निर्णय गैरजिम्मेवारपूर्ण भएको बताए । उनले भने, ‘भिसा निश्चित समयको लागि हुन्छ, टिकट पनि फिक्स हुन्छ । उनीहरुलाई दुई दिन रोक्ने निर्णयले पर्यटन क्षेत्रबारे पुरै नकारात्मक सन्देश बाहिर जान सक्छ ।’

सुरक्षाका हिसाबले केही घन्टा लागि रोक्नु उचित भए पनि हिडडुल नै बन्द गराउनु गलत भएको उनको भनाइ छ ।

मुस्ताङको जिल्ला प्रशासन कार्यालयले २८ र २९ गते मन्दिरका साथै थोरङ्ला पास हुँदै मनाङतर्फ आउने पदयात्रुलाई समेत रोक्ने निर्णय गरेको छ ।

पर्यटन व्यवसायीहरुका अनुसार अन्नपूर्ण क्षेत्रको पदयात्रा अहिले संसारकै उकृष्ट १० मध्येमा परेको छ र रुटमा दैनिक ३ देखि सय पर्यटकको आवागमन हुन्छ । दुई दिनमा लगभग ८ सय जना विदेशी पर्यटक प्रभावित हुन्छन् । विदेशीको संख्या बराबर नै स्वदेशी पर्यटकको पनि त्यहाँ आवागमन हुने गर्छ ।

पर्यटकको पिक सिजनमा सरकारले अव्यवहारिक निर्णय गरेको टानका अध्यक्ष दाहालले बताए । ‘यसबाट विदेशी पर्यटकलाई अनावश्यक रुपमा खर्चको बोझ बढ्छ र थोराङ्लामा अत्याधिक पर्यटक जम्मा हुँदा बासको पनि समस्या आउँछ ।’

टानका पूर्वमहासचिव कर्ण लामा पनि स्थानीय प्रशासनको निर्णय गलत भएको बताउँछन् । ‘सुरक्षाका लागि सजग हुनपर्छ भन्नेमा हामी पनि सहमत छौं तर, दुई दिन हिड्नमा रोक्न लगाउने निर्णय गलत छ’ लामाले भने ।

२०७५ वैशाख २५ गते १७:०४ मा प्रकाशित
#नरेन्द्र मोदी मुक्तिनाथ भ्रमण",tourism
"﻿सगरमाथा आधार शिविरदेखि क्याम्प चारसम्मको बाटो खुल्यो




२४ वैशाख, सल्लेरी, सोलुखुम्बु । सगरमाथा आधार शिविरदेखि क्याम्प चारसम्मको बाटो खुलेको छ ।  सगरमाथा आरोहणका लागि प्रयोग गरिने क्याम्प चारसम्मको बाटो खुलिसकेको सगरमाथा आरोही किताबसिं तामाङले जानकारी दिए ।

सगरमाथा आधार शिविरदेखि क्याम्पचारसम्मको बाटो बनाइसकेर अधिकांश आरोही क्याम्प तीनसम्म पुगिसकेका छन् । अहिले आरोही क्याम्प एक, दुई, तीन हुँदै क्याम्प चारसम्म धमाधम गइरहेको आरोही तामाङले बताए ।




आधार शिविरदेखि क्याम्प दुईसम्मको बाटो सगरमाथा प्रदूषण नियन्त्रण समिति (एसपीसीसी) ले निर्माण गरेको छ भने क्याम्प दुईदेखि चारसम्मको बाटो विभिन्न ट्रेकिङ कम्पनीले निर्माण गरेका हुन् ।

मौसम रिपोर्टअनुसार मे ५ देखि ८ सम्म छ हजार माथि अत्यधिक हावा चल्ने भएकाले अहिले अधिकांश आरोही सगरमाथा आधार शिविरमा झरेको पर्यटन विभागका सूचना अधिकारी रामप्रसाद सापकोटाले जानकारी दिए ।

आरोही हाईअल्टीच्यूट पचाउनको लागि सबैभन्दा पहिला क्याम्प चारसम्म पुग्ने र पुनः आधार शिविरमा फर्केर आराम गरिसकेपछि सगरमाथाको चुचुरोमा जाने गर्छन् । क्याम्प चारदेखि माथि चुचुरोसम्मको बाटो कुन माउण्टेरिङ गाइडले निर्माण गर्ने भन्ने विषयमा अझै छलफल भइरहेको स्रोतले जनाएको छ ।

क्याम्प चारदेखि सगरमाथाको चुचुरोसम्म डोरी टाँगिसकेपछि धमाधम आरोहण गरिन्छ । पर्यटन विभागका अनुसार यस वर्षको वसन्त ऋतुमा १५ जना नेपाली महिलासहित ३४६ जनाले अनुमति लिएका छन् ।

सगरमाथा आरोहणका लागि ३४ वटा विदेशी समूहका ३२६ जना र चार वटा नेपाली समूहका २० जना आरोही रहेको पर्यटन विभागका सूचना अधिकारी रामप्रसाद सापकोटाले जानकारी दिनुभयो । पर्यटन विभागको तथ्यांकअनुसार चार वटा नेपालीका २० जना आरोहमध्ये १५ जना महिला छन् ।

२०७५ वैशाख २४ गते ९:१७ मा प्रकाशित",tourism
"﻿गुलरियामा धमाधम पर्यटकीय होटेल तथा रिसोर्ट खुल्दै




२२ वैशाख, गुुलरिया, बर्दिया । सदरमुकाम गुलरियामा पर्यटकलाई लक्ष्य गर्दै धमाधम पर्यटक आश्रयस्थल खुुल्दैछन् ।  जिल्लाकै पर्यटकीय क्षेत्र ठाकुुरद्वारालगायत गन्तव्यलाई लक्ष्य गर्दै नयाँ आश्रयस्थल खुुल्ने क्रम बढेको हो ।

गुुलरिया नगरपालिका–७, हस्नापुुर कटीरोडमा करोडौँको लागतमा कृष्णसार पर्यटकीय आश्रयस्थल निर्माण भइरहेको छ भने गुुलरिया–५, सन्तोषी टोलमा लाखौँको लागतमा बबई प्यालेस सञ्चालनमा आउने तयारी छ ।




सदरमुुकाम गुुलरिया आउने स्वदेशी तथा विदेशी पर्यटकलाई लक्ष्य गर्दै पर्यटक आरामगृह सञ्चालन गरिएको लोटस गार्डेन रिसोर्ट गुुलरियाका प्रबन्धक सुुधांशुुप्रकाश शर्माले बताए । उनले भने “पर्यटक सदरमुुकाम आइपुुग्दा कमसेकम थकान बिसाउने गरी रिसोर्ट सञ्चालन गरेका हौँ ।” एकल लगानीमा गुुलरियाकै मुुटुुमा खोलिएको आरामगृहले पर्यटकलाई सन्तुुष्ट पार्नेमा आफू आशावादी रहेको शर्माले बताए ।

उनले थपे, “अर्गानिक तथा स्वच्छ परिकारले पाहुुनालाई सन्तुुष्ट पार्ने गरी रिसोर्ट सञ्चालनमा ल्याएका हौँ । स्थानीय उत्पादनलाई प्राथमिकतामा राखेर सेवा दिने हाम्रो लक्ष्य छ । पर्यटकीय क्षेत्र ठाकुुरद्वारामा आउने पर्यटकलाई समेत गुुलरियामा पर्यटक आकर्षण गर्ने प्याकेजसहित हामी अघि बढेका हौँ ।” । रु सवा एक करोडको लागतमा बनेको पार्टी प्यालेस र एसीहलसहितको रिसोर्टमा २० जनाले रोजगारी पाएका छन् ।

गेट कलेज अफ होटेल म्यानेजमेन्टका कार्यकारी अधिकृत खेमराज लकाईले लोटस रिसोर्ट उद्घाटन गर्दै भने, “पश्चिम नेपाल पर्यटकीय गन्तव्य भएकाले होटल तथा रिसोर्ट व्यवसाय वृद्धि गर्न आवश्यक छ । बर्दियामा पर्यटन व्यवसायको प्रशस्त सम्भावना रहेकाले जिल्लाभरी नै पर्यटकीय होटेल तथा रिसोर्ट सञ्चालन गर्नुु आवश्यक छ ।” लकाईले व्यावसायिक होटेलमा तालीमप्राप्त कामदार राख्न सके मात्र पर्यटकलाई सन्तुुष्टि दिलाउन सकिने बताए ।

पश्चिम नेपालको होटेल व्यवसायलाई मद्दत गर्न नेपालगञ्जमा पनि होटल म्यानेजमेन्ट कलेज सञ्चालनमा ल्याइएको उहाँको भनाइ थियो । यदि गाउँघरमा कसैलाई होटेलमा काम गर्न तालीम लिने इच्छा भए आफूहरूले सहयोग गर्ने उहाँले बताए । नेपालमा पर्यटन व्यवसायको प्रचुुर सम्भावना रहेकाले स्वदेशमै आफ्नो सीप सदुुपयोग गरिएको उनको भनाइ थियो ।

२०७५ वैशाख २२ गते ११:१९ मा प्रकाशित",tourism
"﻿नेपालगञ्जमा जेठबाट ‘कालपत्रु लर्डस् इन’ होटल



२० वैशाख, काठमाडौं । भारतको चेन होटल कम्पनी लर्ड्स होटल एण्ड रिसोर्ट्सको नेपालमा पाँचौ होटल सञ्चालनमा आउने भएको छ । यही जेठको मध्यतिरबाट होटल सञ्चालनमा ल्याउने कम्पनीको तयारी छ ।

कालपत्रु लर्डस् इन को नाममा यो होटल सञ्चालनमा आउन लागेको छ । सात तलामा रहने यो होटलमा ७७ वटा कोठा रहनेछन् । जसमा ५ वटा प्रिमियम सुइट र एउटा प्रेसिडेन्सीयल सुइट रहनेछ । यो होटल मे महिनाको अन्त्यतिरबाट सञ्चालनमा आउनेछ ।




यो क्षेत्रमा बढ्दै गएको पर्यटकलाई मध्यनजर गरेर यो होटल सञ्चालनमा आउन लागेको हो । डोल्पा, जुम्ला जस्ता पर्यटकिय क्षेत्रमा जानका लागि पनि पर्यटकहरु नेपालगञ्ज पुग्ने गर्छन् । यिनै पर्यटकलाई लक्षित गरेर होटल खोल्न लागेकोे लर्ड्स होटल एण्ड रिसोर्टस्का चिफ अपरेटिङ अफिसर पीआर बन्सलले जानकारी दिएका छन् ।

अहिले यो कम्पनीको मिराज लर्डस् इन काठमाडौंमा सञ्चालनीत छ । काठमाडौंकै बुढानीलकण्ठ ,भक्तपुर बिरगञ्जमा भने यसका होटल सञ्चालनमा आउन बाँकी नै छ ।

२०७५ वैशाख २० गते १६:५२ मा प्रकाशित",tourism
"﻿अब लाङटाङमा पनि मोटरबाटो, पदमार्ग के होला ?

११ असार, रसुवा । पर्यटकीय क्षेत्र लाङटाङमा मोटरबाटो निर्माणको कार्य योजना स्वीकृत भएको छ । आइतबार सम्पन्न गोसाइँकुण्ड गाउँपालिकाको तेस्रो गाउँसभाले शेर्पागाउँ, लामाहोटेल, घोडातबेला, हुँदै लाङटाङ गाउँको नजिक थाङसाप भन्ने स्थानसम्म मोटरबाटो निर्माण गर्न कार्य योजना स्वीकृत गरेको र आगामी आर्थिक वर्षमा मोटरबाटो निर्माण सम्पन्न हुने गोसाइँकुण्ड गाउँपालिकाले जनाएको छ ।

दैनिकरुपमा ३० देखि ४० जना स्थानीयवासी आन्तरिक एवं बाह्य पर्यटक ओहोरदोहोर गर्ने उक्त मार्गमा धुञ्चेबाट क्याङजेन पुग्न तीन दिन लाग्ने र मोटरबाटो निर्माण भएपछि काठमाडौँदेखि क्याङजेनसम्म एक दिनमै पुग्न सकिने भएकाले यो मार्गलाई महत्वका साथ प्राथमिकता दिएको बताइएको छ ।

गाउँपालिकाका अध्यक्ष कैसाङ नुर्पु तामाङकाअनुसार हिमाली प्रकृतिको छटा अवलोकन गर्न जाँदा पर्यटक बिरामी परेमा प्रतिकूल मौसमले हेलिकप्टर जान नसक्ने अर्काेतर्फ समुद्री सतहबाट तीन हजार ४०० देखि तीन हजार ९०० मिटर उचाइ क्यङजेनसम्म दैनिक उपभोग्य वस्तु र पर्यटकीय सामग्रीका साथै विकास निर्माणको सामग्री ढुवानीमा असहज भएका कारण स्थानीयवासीको चाहना र पर्यटकको हितका लागि मोटरबाटो निर्माण गर्न लागिएको हो ।

लाङटाङ क्षेत्रमा अधिकांश निर्माण सामग्री हेलिकप्टरबाट ढुवानी गर्नुपरेको वास्तविक समस्या र लाङटाङमा बसोबास गर्ने ११६ घर परिवारको चाहनालाई सम्बोधन गर्दै स्थानीय सरकारले जनचाहना पूरा गर्न लागेको बताउँदै लाङटाङ पुनःनिर्माण एवं व्यवस्थापन समितिका अध्यक्ष तेम्बा लामाले मोटर बाटो निर्माणको कार्ययोजना स्वीकृतबाट स्थानियवासी खुशी भएको बताए ।

यस्तै धुञ्चे गोसाइँकुण्ड केबुलकार निर्माणको कार्य योजना पनि गाउँसभाले स्वीकृत गरेको छ । प्रारम्भिक सर्वेबाट केबुलकारको दूरी सात किमी कायम भएको बताउँदै गापा अध्यक्ष तमाङले धुञ्चे गोसाइँकुण्ड केबुलकारको विस्तृत अध्ययन प्रतिवेदन एवं डिपिआर तयार गर्न ३ नं प्रदेश सरकारले समेत बजेट विनियोजन गरिसकेकाले अब छिट्टै केबुलकार निर्माण हुने बताए ।

यसैगरी गाउँसभाले विश्वमा दुलर्भ रहेको रेडपाण्डा हाबे्र नामक पार्क निर्माण पर्यटकीय पूर्वाधार निर्माण, ट्राउट माछा प्रवद्र्धन, तीन वटा ठाडो खोलामा जलविद्युत् निर्माणको अध्ययन, कृषि र पशुपालन क्षेत्रमा प्रोत्साहन, हिमाली क्षेत्रमा पदयात्रा गर्ने पर्यटकको सुरक्षाका लागि पर्यटकीय मार्गमा जिपिएसमा आधारित उपकरण जडान गर्नेजस्ता नयाँ र महत्वकांक्षी कार्ययोजनासमेत स्वीकृत गरेको छ ।

सम्बृद्ध रसुवा निर्माण गरी हिमाली क्षेत्रका बासिन्दाको समस्या हल गर्ने र पर्यटन प्रवद्र्धन गर्ने खालका नीति तथा कार्यक्रम आएकोमा रसुवा नागरिक समाजले स्वागत गरेको छ ।

गोसाइँकुण्ड गाउँपालिका तेस्रो गाउँसभाले आव २०७५/७६ का लागि विभिन्न शिर्षकमा रु २० करोड १५ लाख २६ हजार वार्षिक बजेटसमेत विनियोजन गरेको गाउँपालिका उपाध्यक्ष कारग्याल्मो श्रेष्ठले बताए ।

२०७५ असार ११ गते ११:०९ मा प्रकाशित",tourism
"﻿
प्रसिद्ध धार्मिकस्थल रिखार पर्यटकको पर्खाइमा

२० वैशाख, म्याग्दी । म्याग्दीको रघुगंगा गाउँपालिका–८ कुइनेमंगलेमा अवस्थित प्रसिद्ध धार्मिकस्थल ‘रिखार क्षेत्र’ प्रचारप्रसारको अभावले ओझेलमा परेको छ । संसारको सातौँ अग्लो धौलागिरि हिमालको काखमा रहेको पवित्र धार्मिकस्थल ओझेलमा परेको हो ।

सप्तऋषिले तपस्या गरी ज्ञान हासिल गरेको पवित्र तीर्थस्थलका रुपमा चिनिँदै आएको रिखारमा जनै पूर्णिमाको दिन विशेष पूजाआजा हुने भएपनि अन्य समयमा भने भक्तजन र पर्यटकको आगमन शून्य हुने गरेको स्थानीयवासी बताउँछन् ।




रिखारको महत्व र यहाँको प्राकृतिक सुन्दरताको बारेमा प्रचारप्रसार हुन नसक्दा उल्लेख्य मात्रामा पर्यटक र भक्तजन भित्रन नसकेको स्थानीय पात्लेखर्क रिखार युवा क्लबका सचिब अंकित पुनले बताए । “यहाँ आउने जो कोही पनि मख्ख परेर फर्कने गरेका छन्, तर भौगोलिक रुपमा विकटता रहेकाले यस क्षेत्रको बारेमा प्रचारप्रसार हुन सकेको छैन,” सचिव पुनले भने ।

हिमालको फेदीमा रहेको तलाउमा डुंगा आकारको ढुंगामाथि रहेको रिखार मन्दिरमा पूजा गरेमा मनोकांक्षा पूरा हुने जनविश्वास रहेको छ । डुंगा आकारको उक्त ढुंगाको कुवामा कहिल्यै नसुक्ने पानी रहनु थप आकर्षण हो ।

यस क्षेत्रको विकास र संरक्षणसँगै प्रचारप्रसारका लागि पहल गरिरहेको रिखार क्षेत्र संरक्षण समितिका अध्यक्ष चित्रबहादुर छन्त्यालले बताए । धौलागिरि बेसक्याम्पसँगै करीब चार हजार ५०० मिटर उचाइमा अवस्थित रिखार भौगोलिक हिसाबले धेरै रमणीय ठाउँको रुपमा चिनिँदै आएको छ ।

धौलागिरि हिमालको आधार शिविर पुग्न नजिकको दूरीमा पर्ने र पवित्र तीर्थस्थल रिखारको दर्शन गर्न सकिने यो क्षेत्रमा झोलुंगे पुल, व्यवस्थित पदमार्ग, खानेपानी, थप धर्मशालालगायतका पूर्वाधार निर्माण गर्न गाउँपालिकाबाट यथेष्ट बजेट विनियोजन गर्न आवश्यक रहेको समितिले जनाएको छ ।

रिखार क्षेत्रको दर्शन तथा पूजापाठ र भ्रमणमा आउने तीर्थयात्रीका लागि पदमार्ग निर्माण, प्रचारप्रसारमा मालिका गाउँपालिकाको हिदीका ६५ वर्षीय बाबा गमबहादुर शेरपुञ्जाले सप्तऋषिको मूर्ति प्रतिस्थापन र पदमार्ग, खानेपानीलगायतको पूर्वाधार निर्माणमा सहयोग गर्नुभएको छ । यस क्षेत्रमा सप्तऋषि एवं पौलत्स्य ऋषि र स्वर्गद्वारी महाप्रभुले समेत तपस्या गरी ज्ञानआर्जन गरेको धार्मिक विश्वास रहेको छ ।

माघ फागुनमा पर्ने हिउँ र चैत वैशाखमा फुल्ने लालीगुराँस, चाँपलगायतको सुन्दरताले मोहित पार्ने यस क्षेत्रमा जाने पर्यटक एवं तीर्थयात्री बेनी हुँदै ग्नामसम्म सवारी यात्रामार्फत र त्यहाँदेखि दरमिजा, चिमखोला, नक्कलडाँडा, खरिबोट, घ्यासीखर्क, दुवाडी हुँदै पात्लेखर्कमा पुगेर बास बस्न सक्छन् भने त्यहाँदेखि एक बिहानको यात्रामा रिखार मन्दिर र एक दिनको यात्रामा धौलागिरि आधार शिविर पुग्न सक्छन् ।

मनोरम हिमशृंखलाको अवलोकन गर्न सकिने यो क्षेत्रमा पाइने दर्जनौँ प्रकारका जडीबुटी र डाँफे, मृग, कस्तुरी, नाउर, झारललगायतका जंगली जनावरलाई नजिकबाट अवलोकन गर्न पाउनु यहाँको थप विशेषता हो ।

२०७५ वैशाख २० गते ६:१७ मा प्रकाशित",tourism
"﻿आन्तरिक उडानमा बुद्ध एयर अग्रस्थानमा, यतीले जित्यो वायुसेवा निगमलाई
त्रिभुवन विमानस्थलबाट एक वर्षमा २४ लाख यात्रुलाई सेवा


१९ वैशाख, काठमाडौं । त्रिभुवन विमानस्थलबाट आन्तरिक उडान भर्ने विमान कम्पनीमा बुद्ध एयर सबैभन्दा अग्रस्थानमा देखिएको छ । एक वर्षमा मात्रै यसले त्रिभुवन विमानस्थलबाट २९ हजार ६ सय ७२ पटक उडान भरेर १२ लाख ६८ हजार यात्रुलाई सेवा दिएको छ ।




त्रिभुवन विमानस्थलले दिएको जानकारीअनुसार सन् २०१७ मा यसले आन्तरिक उडानतर्फ सबैभन्दा बढी यात्रुलाई सेवा दिएको छ । सन् २०१६ मा बुद्ध एयरले १० लाख ११ हजार ४ सय ७१ जनालाई त्रिभुवन बिमानस्थलबाट सेवा दिएको थियो । सन् २०१६ को तुलनामा गत वर्ष यसले दुई लाख भन्दा बढी यात्रुलाई सेवा दिएको छ ।

बुद्ध एयरपछि त्रिभुवन बिमानस्थलबाट सबैभन्दा बढी उडान गर्ने कम्पनी यती एयरलाइन्स हो ।

त्रिभुवन विमानस्थलका प्रवक्ता प्रेमनाथ ठाकुरले दिएको जानकारीअनुसार यती एयरलाइन्सले ५ लाख ५४ हजार ७ सय ४५ जना यात्रुलाई सेवा दिएको छ । र, विमानस्थलबाट २० हजार १ सय १२ पटक उडान भरेको छ ।

यती एयरलाइन्सले गत वर्ष भने १८ हजार १ सय ९० पटक उडान भरेर ४ लाख ८६ हजार यात्रुलाई सेवा दिएको थियो ।

सरकारी वायुसेवा कम्पनी नेपाल एयरलाइन्सको भने बजार हिस्सा अपेक्षा अनुरुप वृद्धि हुन सकेको छैन । जहाजहरु थपे पनि पाइलट अभावका कारण बिमान नउडाई राखेपछि यसको बजार हिस्सा बढ्न नसकेको हो ।

नेपाल एयरलाइन्सले खरिद गरेका ४ वटा चिनियाँ जहाज अहिले उडान नभरी बसेका छन् । पाइलट अभावका कारण जहाज उडाउन नसकिएको नेपाल वायुसेवा निगम बताउँछ ।

त्रिभुवन विमानस्थलका अनुसार सन् २०१७ मा यसले ९५ हजार १ सय २० यात्रुलाई सेवा दिएको छ । सन् २०१६ मा यसले ४८ हजार १ सय २० जना यात्रुलाई त्रिभुवन विमानस्थलबाट सेवा दिएको थियो ।

निजी विमान कम्पनी सौर्य एयरलाइन्सले सन् २०१७ मा १ लाख ८२ हजार यात्रुलाई सेवा दिएको छ । सन् २०१६ मा भने यसले ९० हजार २ सय ५ जना यात्रुलाई सेवा दिएको थियो ।

त्रिभुवन बिमानस्थलले सन् २०१७ मा आन्तरिक तर्फ २४ लाख यात्रुलाई सेवा दिएको जानकारी दिएको छ । सन् २०१६ मा त्रिभुवन विमानस्थलबाट १७ लाख ५७ हजार यात्रुले सेवा लिएका थिए ।

२०७५ वैशाख १९ गते ९:४४ मा प्रकाशित",tourism
"﻿वीरेठाँटीदेखि मुक्तिनाथसम्मको केबुलकारको भाडा ६ हजार !
तीनघण्टा यात्रा, मार्फामा ट्रान्जिट, पब्लिकलाई शेयर




१८ वैशाख, काठमाडौं । कास्कीेको वीरेठाँटीदेखि मुक्तिनाथसम्म पुग्ने केबलकार निर्माण गर्न खोजिरहेको मुक्तिनाथ दर्शन प्रालिले नेपाली यात्रुलाई ६ हजार रुपैयाँमा मुक्तिनाथ पुर्‍याउने प्रस्ताव गरेको छ ।

कुल ८३.५ किलोमिटर लामो यो केबलकार यात्रामा बिदेशी भन्दा नेपाली यात्रुलाईसहुलियत दिने कम्पनीको तयारी छ । किनकि भारतीय नागरिकलाई ६ हजार भारु र अन्य देशका नागरिकलाई १ सय अमेरीकन डलर भाडा लिने कम्पनीको योजना छ । नेपालीलाई भने ६ हजार नेरु भाडा लिइने छ ।




यो केबलकारबाट वार्षिक ३६ लाख यात्रुलाई सेवा दिन सक्ने मुक्तिनाथ दर्शन प्रालि बताउँछ । पहिलो वर्ष ८ लाख यात्रु केबलकार प्रयोग गरेर मुक्तिनाथ जाने कम्पनीको दाबी छ ।

मुक्तिनाथ दर्शन प्रालिले हालैमात्र सरकारबाट विस्तृत अध्ययन गर्ने अनुमति पाएको छ । लगानी बोर्डको ३० औं बैठकले मुक्तिनाथ दर्शन प्रालीलाई यसको विस्तृत अध्ययन गर्ने अनुमति प्रदान गरेको हो ।

कुल लागत ३४ अर्ब, पब्लिकलाई सेयर २ अर्ब २९ करोड

यो केबलकार सार्वजनिक निजी साझेदारी मोडलमा निर्माण गर्ने कम्पनीको योजना छ ।

यो केबुल कार निर्माणका लागि ३४ अर्ब बराबरको खर्च लाग्ने आँकलन गरिएको छ । यसको ८५ प्रतिशत अर्थात २८ अर्ब ९० करोड लगानी ऋणबाट जुटाउने कम्पनीको तयारी छ । बाँकी १५ प्रतिशत अर्थात ५ अर्ब १० करोड बराबरको रकममध्ये २ अर्ब ८० करोड लगानी प्रवद्र्धकबाट जुटाउने मुक्तिनाथ दर्शन प्रालिले जानकारी दिएको छ ।

लगानीमध्ये २ अर्ब २९ करोड भने सर्वसाधारणलाई सेयर जारी गरेर जुटाउने कम्पनीको योजना छ ।

यो केबुलबार यात्रामा तीन वटा उद्देश्यहरु लिइएको कम्पनीले सरकारलाई पेश गरेको प्रस्तावमा उल्लेख छ । ती उद्देश्यहरु हुन्– पर्यटन, तीर्थयात्रा र अन्य यात्रुहरुका लागि यातायातको साधन ।

यो केबुलकार विभिन्न खण्डहरुमा विभाजन गरिएकाले स्थानीय बासीहरुले विभिन्न ठाउँमा आवत–जावत गर्ने यातायातको साधनका रुपमा पनि यसलाई प्रयोग गर्नेछन् ।

मार्फामा ट्रान्जिट, ६ वटा खण्ड

६ वटा खण्डमा विभाजन गरेर यसको निर्माण गर्ने कम्पनीको योजना छ । वीरेठाँटीदेखि घोरेपानीको भाग १३.३ किलोमिटर लामो हुनेछ । घोरेपानीदेखि तातोपानीको खण्ड १२.७ किलोमिटर र तातोपानी देखि लेतेसम्मको भाग १६.४ किलोमिटर लामो हुनेछ ।

एकैपटक मुक्तिनाथसम्म पुग्न असहज हुने भन्दै कम्पनीले बीचमा यात्रुलाई ओरालेर अर्काे डिब्बाबाट लाने योजना बनाएको छ । लेते देखि जोमसोमको बीचमा मार्फामा यस्तो ट्रान्जिट राखिनेछ ।

लेतेदेखि जोमसोमसम्मको यात्रा २३.९ किमी लामो हुनेछ । जोमसोमदेखि कागबेनीसम्मको खण्ड ८ं.२ किमी र कागबेनीबाट मुक्तिनाथसम्मको खण्ड ९ किलोमिटर लामो हुनेछ ।

कम्पनीका अनुसार केबुलकार प्रतिसेकेण्ड २ मीटरदेखि १२ मिटरका दरले चल्ने छ । तर, यो गति हावाको गतिमा निर्भर रहने छ ।

यसअनुसार मुक्तिनाथको केबुलकार यात्रा २ घण्टा १० मीनेटदेखि अढाइ घण्टासम्मको हुनेछ । वीचका स्टेसनहरुमा मानिस उत्रँदै र चढ्दै गर्ने क्रममा केही बेर रोकिँदा र मार्फाको ट्राञ्जिटसमेत जोड्दा ३ घण्टासम्म पनि लाग्न सक्छ ।

सरकारले अध्ययनका लागि स्वीकृति दिइसकेकाले अब डीपीआर तयार पार्न २ वर्ष लाग्ने कम्पनीले जनाएको छ । डीपीआर तयार भएको तीन वर्षभित्र केवलबार चल्ने दाबी कम्पनीको छ । यस हिसाबले आगामी ५ देखि ६ वर्षभित्र यो रुटमा केवलकार चल्न सक्छ । यो प्रोजेक्ट सफल भएमा यो नेपालको सबैभन्दा लामो दुरीको केवलकार हुनेछ ।

२०७५ वैशाख १८ गते १०:०० मा प्रकाशित",tourism
"﻿महभिर झरनाको पर्यटन विकासका लागि पूर्वाधार निर्माण शुरु

 

१७ वैशाख, बाबियाचौर, म्याग्दी ।  म्याग्दीको अन्नपूर्ण गाउँपालिका– ७ हिस्तानको महभिर झरनाको पर्यटन विकासका लागि पूर्वाधार निर्माण शुरु भएको छ ।




ओझेलमा परेको महभिर झरनामा पर्यटक भित्र्याउनका लागि गाउँपालिका, वडा कार्यालय र स्थानीयवासीले पूर्वाधार निर्माण शुरु गरेका हुन् । गाउँपालिकाको रु पाँच लाख अनुदानमा झरनाको फेदीमा कृत्रिम पोखरी निर्माणको काम शुरु भएको छ ।

असी वटा ग्यावियन भरेर पर्खाल लगाई दुई मिटर गहिरो पोखरी बनाउने काम अन्तिम चरणमा पुगेको उपभोक्ता समितिका सदस्य हेम गर्बुजाले बताए ।
पोखरी बनाएपछि झरना थप आकर्षक देखिने सदस्य गर्बुजाले बताए । आगामी वर्ष रेलिङ, पार्किङस्थल र प्रतिक्षालय निर्माण गर्ने योजना रहेको छ । झरनादेखि करीब ५० मिटर नजिक रहेको बेनी जोमसोम सडकमा दैनिक हजारौँ आन्तरिक तथा बाह्य पर्यटक आवतजावत गर्छन् ।

प्रचारप्रसार र पूर्वाधारको कमीले झरना सुनसान अवस्थामा छ । पहाडको फेदीमा करीब १०० मिटर माथिबाट निकै आकर्षक र मनमोहक देखिने महभिर झरना पूर्वाधार विकास, प्रचारप्रसार र प्रवद्र्धन हुन नसक्दा ओझेलमा परेको छ । उक्त झरना नजिकै मन्दिर पनि रहेको छ । जहाँ पूजाआजा गरेमा मनोकांक्षा पूरा हुने जनविश्वास रहेकाले झरनाको धार्मिक महत्वसमेत छ ।

यातायातको पहुँच रहेकाले उक्त झरनामा साहसिक खेल क्यानोइङ पनि सञ्चालन गर्न सकिने सम्भावना रहेको वडाध्यक्ष गमबहादुर फगामीले बताए ।

पूर्वाधार निर्माण गरेर व्यवस्थित बनाएपछि प्रवेश शुल्क लिने र गाउँपालिकाको आयस्रोतको रुपमा समेत परिचालन गर्न सकिने सम्भावना रहेको वडाध्यक्ष फगामीले बताए । झरनाको पर्यटन विकास गर्नसकेमा नजिकै होटल तथा रेष्टुराँ, होमस्टे सञ्चालन गरेर स्थानीयवासीले आम्दानी गर्नसक्ने सम्भावनासमेत छ ।

२०७५ वैशाख १७ गते १०:३६ मा प्रकाशित",tourism
"﻿निस्कोटको बराह ताल जाने पदमार्ग निर्माण शरु
 


१५ वैशाख, बाबियाचौर, म्याग्दी । मालिका गाउँपालिका–१ निस्कोटदेखि पर्यटकीय महत्वको बराह ताल जोड्ने पदमार्ग निर्माण कार्य शुरु भएको छ ।




गाउँपालिकाको सहयोगमा स्थानीयवासीले उपभोक्ता समितिमार्फत निस्कोटदेखि बराह ताल जाने बाटोमा व्यवस्थित पदमार्ग निर्माण शुरु गरेका हुन् । यस वर्ष गाउँपालिकाको रु पाँच लाख अनुदानमा निस्कोटदेखि सिद्ध मन्दिरको छेउसम्म ४३० मिटर पदमार्ग निर्माण भएको वडाध्यक्ष टंक पुनले जानकारी दिए ।

साढे चार फुट चौडाइ भएको ढुङ्गाको सिँढीसहितको पदमार्ग निर्माण भएको हो । त्रिपन्न घरधुरी उपभोक्ताले दुई दिनका दरले श्रमदान गरेका थिए । आगामी वर्ष थप ३९० मिटर पदमार्ग निर्माण गरेपछि तालसम्म जोडिने वडाध्यक्ष पुनले बताए । पदमार्ग निर्माण भएपछि गाउँमा पुग्ने आन्तरिक तथा बाह्य पर्यटक र स्थानीयवासीलाई आवतजावतमा सहज भएको छ ।

निस्कोट गाउँदेखि करीब २० मिनेट उकालो हिँडेपछि पुगिने बराहतालको पृष्ठभूमिमा धौलागिरि, गुर्जा, निलगिरि, अन्नपूर्ण, माछापुच्छ्रे लगायत १० वटा हिमाल देख्न सकिन्छ । साठी मिटर लम्बाइ, ४० मिटर चौडाइ र सात मिटर गहिराइ भएको तालमा हिमालको छायाँ निकै मनमोहक देखिन्छ ।

बराह तालको संरक्षण, प्रचारप्रसार र पूर्वाधार विकास गरी पर्यटकीय गन्तव्यका रुपमा विकास गर्न पहल गरिएको गाउँपालिकाका अध्यक्ष श्रीप्रसाद रोकाले बताए ।

पदमार्ग निर्माण कार्यलाई पूर्णतासँगै तालमा सधैँभरि पानी भरिभराउ बनाउने र घेरबार गर्ने योजना बनाइएको छ । तालको महत्वका बारेमा प्रचारप्रसार गर्न उत्सवको आयोजना गर्ने योजना बनाइएको वडाध्यक्ष पुनले बताए ।

२०७५ वैशाख १५ गते १२:०६ मा प्रकाशित",tourism
"﻿संरक्षण र प्रचारप्रसारको पखाईमा कालीदह


१३ वैशाख, बाबियाचौर, म्याग्दी  । प्रशस्त पर्यटकीय सम्भावना बोकेको अन्नपूर्ण गाउँपालिका–८ राम्चेमा पर्ने कालीदह ताल संरक्षण र प्रचारप्रसारको पखाईमा रहेको छ ।
अन्नपूर्ण धौलागिरी सामुदायिक पर्यावरणीय पदमार्गअन्तर्गतको प्रमुख पर्यटकीय गन्तब्य मोहरेडाँडा र पुनहिलको बीचमा रहेको कालीदह प्रचारप्रसार, पूर्वाधार निर्माण र संरक्षणको अभावमा ओझेलमा परेको हो ।

मोहरेडाँडामा पर्यटकको आगमन बढे पनि कालीदह सुनसान बनेको राम्चेका भक्तबहादुर पुर्जाले बताउनुभयो । करिब ६० मिटर लम्बाई, ३५ मिटर चौडाई र १० मिटर गहिराई भएको यो ताल गोलो आकारको छ ।




पृष्ठभूमिमा रहेका अन्नपूर्ण र निलगिरी हिमालको दृश्यसमेत देख्न सकिने ताल निकै आकर्षक रहेको हालै त्यहाँको भ्रमण गरेर आउनुभएका अर्जुन खत्रीले बताए । लीगुराँसको जंगलको बीचमा रहेको कालीदह तालको संरक्षण र प्रचारप्रसार गर्न सकेमा पर्यटकीय स्थलको रुपमा विकास हुने प्रशस्त सम्भावना रहेको उनको भनाई छ ।

राम्चे गाउँबाट दुई घण्टा पैदल हिँडेपछि पुगीने काली दह प्रसिद्ध पर्यटकीय स्थल पुनहिल र मोहरेडाडाँको बीचमा अवस्थित छ । कालीदहलाई पदमार्गमा समेटेर पर्यटककीय स्थल बनाउन पहल गरिने राम्चेका वडा अध्यक्ष खमबहादुर गर्बुजा पुनले बताए । सो तालमा पूजाआजा गरेमा मनोकांक्षासमेत पूरा हुने धार्मिक विश्वास रहेको छ ।

२०७५ वैशाख १३ गते ६:५८ मा प्रकाशित",tourism
"﻿
चिनियाँ कम्पनीले त्रिभुवन विमानस्थल विस्तार अड्कायो, ठेक्का तोड्ने मुडमा प्राधिकरण


१२ वैशाख, काठमाडौं । चिनियाँ कम्पनीले त्रिभुवन बिमानस्थलको रनवे विस्तारको काम अड्काएको छ । नेपाल नागरिक उड्डयन प्राधिकरणले पटकपटक काम सुरु गर्न पत्राचार गरेपनि चाइना सान्छी कन्स्ट्रक्सन् इन्जिनिरिङ ग्रुप अफ कम्पनीले सुनुवाइ गरेको छैन ।

निर्माणको काम गत नोभेम्बरमै सुरु हुनुपर्ने हो । तर, पाँच महिना बित्दासम्म पनि निर्माण सुरु भएको छैन । बारम्बार आग्रह गर्दा पनि नटेरेपछि नागरिक उड्डयन प्राधिकरण निर्माण कम्पनीसँग ठेक्का तोड्ने मुडमा देखिन्छ ।




यसअघि स्पेनिस कम्पनी कन्स्ट्रक्टोरा सान्जोशेले निर्माण कार्य अघि नबढाई ३ वर्ष रोकेर राखेको थियो । सन् २०१३ देखि काम थालेको सान्जोशेले सन् २०१६ को डिसेम्बरसम्म जम्मा २० प्रतिशत काम सकेको थियो ।

काम नगरेको भन्दै सान्जोशेसँग ठेक्का तोडेपछि विमानस्थल बिस्तारलाई प्राधिकरणले तीन भागमा बिभाजन गरेर छुट्टाछुट्टै ठेक्का लगाएको थियो । त्यसमध्य रनवे विस्तार अर्थात एनसीबी ००१ को जिम्मा चाइना सान्छीले पाएको थियो ।

तर, यो कम्पनीले पनि काम गरेन ।  स्रोतका अनुसार अहिले प्राधिकरणमा ठेक्का तोडीहाल्ने वा केहि समय पर्खने भन्ने छलफलमा छ ।  ‘ठेक्का तोड्ने नै हो, अरु विकल्प देखिँदैन,’ एक अधिकारीले भने, ‘एक महिना पनि पर्खने स्थिति छैन ।’

दुई ठेकेदार कम्पनीले भने काम गरिरहेका छन् । एउटा कम्पनीले विमानस्थलको टर्मिनल निर्माण र अर्कोले जेनरेटर तथा अन्य उपकरण जडान गरिरहेको छ ।

पछिल्लो समय नेपालको एकमात्र अन्तर्राष्ट्रिय विमानस्थल, टीआईएमा ल्यान्ड हुने विमानहरुको सख्या बढ्दो छ । तर, विमानस्थलको क्षमता भने बढ्न सकेको छैन । यसका लागि क्षेत्रिय अन्तर्राष्ट्रिय विमानस्थल भैरहवा र पोखरा नबन्दासम्म टीआईएलाई सम्भव भएसम्म विस्तार गर्नुको विकल्प छैन ।

विमानस्थलमा चाप बढेका कारण विमानहरुले काठमाडौंका आकासमा ४५ मिनेटसम्म होल्ड भएर बस्नु पर्ने स्थिति छ । विमानस्थलमा केहि समस्या देखिए अन्तर्राष्ट्रिय उडानहरु रद्द गर्नुपर्छ । केहि दिनअघि मात्रै मालिन्दो एयरको विमान रन वेबाट चिप्लिएर बाहिर गएपछि झण्डै १२ घन्टा उडान प्रभावित भयो ।

२०७५ वैशाख १२ गते ११:१५ मा प्रकाशित (२०७५ वैशाख १४ गते १९:३२मा अद्यावधिक गरिएको)",tourism
"﻿मालिन्दो एयरको विमानलाई दुर्घटनास्थलबाट हटाइयो


रनवेमा ल्याइएको मालिन्दो एयरको जहाज । तस्वीर: युनिस गुरुङ, अनलाइनखबर

७ वैशाख, काठमाडौं । त्रिभुवन विमानस्थलको घाँसे मैदानमा फसेको मालिन्दो एयरको विमानलाई १२ घण्टापछि दुर्घटनास्थलबाट हटाइएको छ ।

लामो समयको प्रयासपछि तानेर रेनवे बाहिर फसेको विमानलाई हटाइएको विमानस्थल प्रमुख राजकुमार क्षेत्रीले अनलाइनखबरलाई जानकारी दिए । उनका अनुसार साढे ११ बजेबाट विमानस्थलमा अन्तर्राष्ट्रिय उडान-अवतरण सुरु हुनेछ ।




‘हामीले फसेको विमानलाई तान्यौं । अब हेलिकोप्टोरको उडान अवतरण हुने क्षेत्रतर्फ लैजाँदैछौं,’ उनले भने, ‘अबको एक घण्टामा विमानस्थल खुल्छ ।’

विमानस्थल प्रमुख क्षेत्रीका अनुसार विमानलाई ‘पुस ब्याक’ लगाएर हटाइएको हो । विमानलाई रनवेमा ल्याएर पूर्वतर्फको पार्किङ एरियामा लगिएको छ ।

घाँसे मैदानबाट रनवेमा ल्याइएको मालिन्दो एयरको जहाज । तस्वीर: विकास श्रेष्ठ/अनलाइनखबर
विहीबार राति काठमाडौंबाट मलेसियाको क्वालालम्पुरतर्फ उड्न लागेको मालिन्दो एयरको जहाज रनवेबाट चिप्लिएर चौरमा पुगेको थियो । घाँसे मैदानमा भासिएपछि गएरातिबाट नै उडान अवतरण ठप्प भएको थियो । रन वेबाट चिप्लिएर चौरमा पुगे पनि मानवीय क्षति भने भएको छैन । सबै १३९ यात्रु सकुशल रहेका छन् ।

२०७५ वैशाख ७ गते १०:३७ मा प्रकाशित",tourism
"﻿
त्रिभुवन विमानस्थलको आन्तरिक उडान शुरु

७ वैशाख, काठमाडौं । त्रिभुवन अन्तर्राष्ट्रिय विमानस्थलको अवरुद्ध आन्तरिक उडान शुरु भएको छ ।

मालिन्दो एयरको विमान बिहीबार राति धावन मार्गमा दुर्घटना भएपछि  अन्तर्राष्ट्रिय र आन्तरकि दुवै उडान प्रभावित भएका थिए । तर आन्तरिक उडान केहीबेर अघिबाट शुरु भएको त्रिभुवन विमानस्थलले जानकारी दिएको छ ।


आन्तरिक उडान अवरुद्ध भएसँगै समस्यामा परेका यात्रुलाई उडान शुरु भएसँगै राहत मिलेको छ ।

आन्तरिक उडान शुरु भए पनि अन्तर्राष्ट्रिय उडान भने अझै अनिश्चित छ । धावन मार्गमा धस्सिएको विमान हटाउने प्रयास भइरहेकाले अन्तर्राष्ट्रिय उडान अझै अवरुद्ध बनेको हो । विमानस्थलका अनुसार, धस्सिएको विमान हटाएर उडान–अवतरण खुलाउने प्रयास भइरहेको छ ।

२०७५ वैशाख ७ गते ९:०२ मा प्रकाशित (२०७५ वैशाख ८ गते १२:०९मा अद्यावधिक गरिएको)",tourism
"﻿साढे ६ सयले लिए हिमाल आरोहणको अनुमति
सगरमाथा चढ्न अनुमति लिनेको संख्या धेरै




६ वैशाख, काठमाडौं । चालु बसन्त सिजनमा हिमाल आरोहणका लागि ७६ वटा टिमले अनुमति लिएका छन् । विभिन्न २२ वटा हिमाल आरोहणका लागि ६४९ जनाले आरोहण अनुमति लिइसकेको पर्यटन विभागले जनाएको छ ।


यसमध्ये सगरमाथा आरोहणका लागि अनुमति लिनेको संख्या ठूलो छ । यो सिजनमा हिमाल आरोहणका लागि अनुमति लिएका धेरै टिम बेस क्याम्पमा पुगिसकेका छन् ।

यो सिजनमा ८ हजार मिटरभन्दा अग्ला  हिमाल चढ्न ५५ टोलीबाट ५२८ जनाले अनुमति लिइसकेका छन् ।

विभागका प्रवक्ता रामप्रसाद सापकोटाअनुसार सगरमाथा आरोहणका लागि ३२ वटा विदेशी टिम तयार छन् । ४ वटा नेपाली टिम पनि अन्तिम तयारीमा छ ।

आइतबारसम्म विभागबाट सगरमाथा चढ्नका लागि ३१६ विदेशी र २० नेपालीले अनुमति लिएका छन् । सगरमाथापछि ल्होत्से हिमाल चढ्न अनुमति लिनेको संख्या धेरै छ । ल्होत्सेका लागि ८ टिमबाट ८८ जनाले अनुमति पाइसकेका छन् ।

कञ्चनजंघा हिमाल आरोहण गर्न ४ टिमका ४२ जना आरोहीले तयारी गर्दैछन् । अमादब्लम हिमाल आरोहण्का लायि गो सिजमा ४ वटा टिम जाने तय भइएको छ । २८ जना आरोही तयार छन् ।

मकालु हिमालका लागि ३ टिमबाट २७ जनालाई अनुमति दिइएको छ । धौलागिरिको आरोहण गर्न २ वटा टिमबाट २६ आरोहीले अनुमति लिएका सापकोटाले जानकारी दिए ।

धम्पुस हिमाल चढ्न १९, मुस्ताङका लागि १२, नुप्त्सेका लागि ११ र मकालु दोस्रो था बरुन्त्सेका लागि ९/९ जनाले अनुमति पाएको विभागले जनाएको छ ।

रुट मर्मत गर्दै आइसफल डाक्टर

अन्नुपूर्ण, छोपा बमारे र हिमलुङ हिमाल चढ्न अहिलेसम्म एक जनाले मात्रै अनुमति पाएका छन् ।

अहिले धेरै आरोहीहरु मौसम सफा हुने समयमको प्रतिक्षामा बेस क्याम्पमा छन् ।  अपि्रलभन्दा मे महिनालाई आरोहणका लागि उपयुक्त महिना मानिन्छ । अहिले हजारभन्दा बढी शेर्पाहरु आरोहीका साथमा हिमाल चढ्न तयारी अवस्थामा छन् ।

अहिले आइसफल डाक्टरहरुले सगरमाथा चढ्ने रुट मर्मत गरिरहेको प्रवक्ता सापकोटाले बताए । हिमाल चढ्न र ओर्लन आरोहीहरुले करिब ६ हप्ता लगाउने गरेका छन् ।

२२ औं पटक सगरमाथा आरोहणको तयारी

नेपाली कीर्तिमानी आरोही कामी रिता शेर्पा यसै सिजनमा २२ औं पटक सगरमाथा आरोहणको तयारीमा छन् ।

उता अस्ट्रेलियन आरोही स्टिभ प्लेन सबभन्दा छोटो अवधिभित्र विश्वका सात महादेशका सबभन्दा अग्ला चुचुरा चढेर कीर्तिमान बनाउने अभियानमा जुटेका छन् । उनी हाल सगरमाथा आधार शिविर पुगिसकेका छन् ।

आरोहणको तयारीमा संलग्न शेर्पाहरुका अनुसार वैशाखको तेस्रो हप्तादेखि सगरमाथा क्षेत्रको मौसम सफा हुनेछ । त्यसपछिको करिब एक हप्तामा पहिलो टोली सगरमाथा शिखर पुग्नेछ ।

२०७५ वैशाख ६ गते १८:१२ मा प्रकाशित (२०७५ वैशाख ८ गते १२:१०मा अद्यावधिक गरिएको)",tourism
"﻿नेपालको हवाई क्षेत्र इयूको कालोसूचीबाट हट्दै

१० असार, काठमाडौं । विगत पाँच वर्षदेखि युरोपेली संघ (इयू) को कालोसूचीमा परेको नेपालको हवाई उड्डयन क्षेत्र उक्त सूचीबाट चाँडै हट्ने भएको छ ।  इयूअन्तर्गतको युरोपेली आयोगले सन् २०१३ देखि नेपालको हवाई क्षेत्रमाथि गम्भीर सुरक्षा चासो देखाउँदै कालोसूचीमा राखेको थियो । सन् २०१३ बाटै अन्तर्राष्ट्रिय नागरिक उड्डयन संगठन (आइकाओ) को गम्भीर सुरक्षा चासो (एसएससी) को सूचीमा राखेकोमा सन् २०१७ जुलाईबाट हटाएको थियो ।

नेपाल आइकाओको गम्भीर सुरक्षा सूचीमा परेलगत्तै इयूले पनि नेपाललाई उडान सुरक्षामा चासो देखाउँदै कालोसूचीमा राखेको थियो । संस्कृति, पर्यटन तथा नागरिक उड्डयनमन्त्री रवीन्द अधिकारीले यही शुक्रबार (असार ८ गते) प्रतिनिधिसभा बैठकमा उडानसम्बन्धी समसामयिक विषयमा सांसदले उठाएको जिज्ञासालाई सम्बोधन गर्दै नेपालको हवाई क्षेत्र इयूको खतरासूचीबाट छिट्टै हटाउन पहल गरिने प्रतिबद्धता जनाएका थिए ।


उहाँले अन्तर्राष्ट्रिय नागरिक उड्डयन संगठन (आइकाओ) ले नेपालको वायुसेवालाई खतराको सूचीबाट हटाउन सफल भएको बताउँदै अबको तीन महिनाभित्र इयूको कालोसूचीबाट पनि हट्ने विश्वास व्यक्त गरे ।

सुरक्षा चासो जनाउने इयूले नेपाली वायु यानलाई युरोपका आकासमा उड्न प्रतिबन्द लगाएको थियो । आइकाओको उडान सुरक्षा अडिटको नतिजापश्चात् नेपाल सरकारले इयूलाई नेपाली वायुसेवालाई उक्त सूचीबाट हटाउन आग्रह गरिसकेको छ ।

पर्यटनमन्त्री अधिकारीले भने– “इयूको कालोसूचीबाट हटाउनका लागि प्राविधिक तथा कूटनीतिकस्तरमा भएको पहलबाट इयूको प्राविधिक समूह आगामी सेप्टेम्बरमा नेपाल आउने जानकारी प्राप्त भएको छ, हामीलाई विश्वास छ, इयूको सुरक्षा सूचीबाट पनि नेपाल अबको तीन महिनाभित्र हट्नेछ ।”

पर्यटनमन्त्री अधिकारी आइकाओको कार्यक्रममा सहभागी हुन एकसाता अघि आइकाओ मुख्यालय मन्ट्रिल क्यानाडा जानुभएको थियो । त्यहाँ उडान सुरक्षा सुपरिवेक्षणको क्षेत्रमा नेपालले हासिल गरेको उल्लेखनीय प्रगतिलाई कदर गर्दै आइकाओले नेपाललाई ‘काउन्सिल प्रेसिडेन्ट’ अवार्ड प्रदान गरेको थियो ।

नेपाल नागरिक उड्डयन प्राधिकरणका महानिर्देशक सञ्जिव गौतमले उडान सुरक्षाका सम्बन्धमा नेपालले सबै प्रगति प्रतिवेदन इयूलाई पठाइसकेकाले चाँडै कालोसूचीबाट हट्ने विश्वास व्यक्त गरे ।
उनले भने– “हामीले सबै रिपोर्ट पठाएका छौँ, सेप्टेम्बरतिर इयूको प्राविधिक समूह नेपाल आएर एयरलाइन्सको एसिसमेन्ट गर्नेछन् त्यसपछिको अवस्थामा मात्रै कालोसूचीबाट हट्ने विषयको टुंगो लाग्नेछ ।”

इयूको एयर सेफ्टी सूचीमा रहेसम्म नेपालका कुनै पनि वायुयानले युरोपका आकासमा उडान गर्न पाउँदैनन् । राष्ट्रिय ध्वजाबाहक नेपाल वायुसेवा निगमले चाँडै नेपाल भित्र्याउन लागेको दुई वाइडबडी विमानमार्फत जापानलगायत युरोपका गन्तव्यमा उडान भर्ने योजना छ । तर, इयूको कालोसूचीबाट नहटेसम्म निगमले जापान गन्तव्यमा उडान भर्न नसक्ने प्राधिकरणका महानिर्देशक गौतमको भनाइ छ ।

उडान सुरक्षाको क्षेत्रमा आइकाओबाट औँल्याइएको गम्भीर कमीकमजोरीलाई निराकरण गर्न नेपालले गरेका अथक प्रयासका कारण गत ४–११ जुुलाई २०१७ मा सम्पन्न उडान सुरक्षा सम्परीक्षण अडिटपश्चात नेपाल गम्भीर सुरक्षा चासोयुक्त मुलुकको सूचीबाट हटेको थियो ।

आइकाओले विश्वव्यापी उडान सुरक्षा सुपरीवेक्षणअन्तर्गत आफ्ना सदस्य राष्ट्रको उडान सुरक्षा स्थितिको नियमितरुपमा मूल्यांकन गर्छ । आइकाओले वर्गीकरण गरेको क्षेत्र हवाई कानून, नागरिक उड्डयन संगठन, व्यक्तिगत इजाजतपत्र, वायुयान सञ्चालन, उडान योग्यता, वायुयान दुर्घटना जाँच, एयर नेभिगेसन सेवा र विमानस्थल सञ्चालन छन् ।

आइकाओले सन् २००९ मा पहिलो पटक नेपालका सबै आठ क्षेत्रमा उडान सुरक्षा सम्परीक्षण गरेको थियो ।",tourism
"﻿
नाट्टाले अन्तर्राष्ट्रिय पर्यटन मेलामा भाग लिने

३ वैशाख, काठमाडौं । नेपाल एशोसिएशन अफ टुर एण्ड ट्राभल एजेन्ट्स (नाट्टा) ले नेपालको पर्यटन प्रवद्र्धनका लागि आजदेखि चीनको बेइजिङमा आयोजना गरिने ‘अन्तर्राष्ट्रिय पर्यटन मेला नेपाल चाइना सेल्स मिसन–२०१८’ मा भाग लिने भएको छ ।

तीनदिने सो अन्तर्राष्ट्रिय पर्यटन मेलामा विश्वका पर्यटकीय गन्तव्यका बारेमा चर्चा हुने भएकाले नेपालको पर्यटकीय आकर्षणका बारेमा जानकारी गराई त्यहाँका टुर अपरेटर, ट्राभल एजेन्ट्स लगायतका पर्यटन व्यवसायीसँग बी टू बी छलफल गरिने नाट्टाका अध्यक्ष सिएन पाण्डेले बताए ।

नेपालका दश वटा ट्राभल तथा टुर कम्पनी, नेपाल पर्यटन बोर्डको सहभागिता रहने सो मेलामा नेपालले आफ्नो छुट्टै स्टलमार्फत नेपाली शैली, परम्परा र संस्कृति तथा समग्र नेपाल बारेमा खासगरी चिनियाँ पर्यटकको ध्यानाकर्षण गराउने नाट्टाका प्रेस संयोजक सुदर्शन नेपालले बताए ।

छिमेकी राष्ट्र चीन र भारतका पर्यटकलाई आकर्षित गर्न सके सन् २०२० सम्म १५ लाख पर्यटक आगमनको लक्ष्य सजिलै पुग्ने बताउँदै अध्यक्ष पाण्डेले नेपालको सगरमाथा र लुम्बिनीका बारेमा पर्यटन मेलामा बढी जानकारी गराइने र चीनका सीमानाका खोल्न पहल गरिने उल्लेख गरे ।

नाट्टाले सन् २००५ देखि चीनमा आयोजना हुने पर्यटन मेलामा भाग लिँदै आएको छ ।

२०७५ वैशाख ३ गते १०:५१ मा प्रकाशित",tourism
"﻿जापानमा हप्तामा १४वटासम्म सीधा हवाई उडानका लागि सम्झौता

४ असार, काठमाडौं । नेपाल र जापानबीचका हवाई उडान सम्झौता २५ वर्षपछि पुनरावलोकन गरिएको छ । नयाँ सम्झौताअनुसार नेपाल र जापानबीच हप्तामा १४ पटकसम्म सीधा हवाई उडान हुने भएको छ ।

संस्कृति पर्यटन तथा नागरिक उड्ययन मन्त्रालयका अधिकारी र जापानी उड्ययन अधिकारीबीच भएको वार्तापछि सम्झौता पुनरावलोकनमा सहमति जुटेको हो । यसका लागि पर्यटन सचिव कृष्ण देवकोटा नेतृत्वको टोली अहिले जापान भ्रमणमा छ ।

सम्झौतामा हस्ताक्षर पनि भएको छ । अब नेपाली एयरलाइन्सहरुले जापानको हानेडा विमानस्थलबाहेक अन्यमा सीधा उडान गर्न सक्नेछन् ।

यसअघि नेपाली एयरलाइन्सले जापनको ओसाका विमानस्थलमा मात्र यस्तो सुविधा पाउँथे । अब नेपालबाट जापानमा दिनमा २ वटा सीधा उडान हुनेछ । नेपाल एयरलाइसन्सले ल्याउने वाइडबडी एयसबसलाई जापानमा सीधा उडान सेवा गर्न यो सम्झौताले बाटो खोलेको छ ।",tourism
"﻿श्री एयरलाइन्सको असार १०देखि काठमाडौं-राजविराज उडान






४ जेठ, काठमाडौं । श्री एयरलाइन्सले असार १० गतेबाट काठमाडौंदेखि सप्तरीको राजबिराजसम्म हप्ताको ५ दिन उडान गर्ने भएको छ । राजबिराज विमानस्थल सञ्चालनमा आउँदा परिक्षण उडान गरेको श्री एयरलाइन्स नै यो विमानस्थलमा यात्रुलाई सेवा पुर्‍याउने गरी उड्ने भएको छ ।

अहिलेसम्म नागरिक उड्डयन प्राधिकरणसँग श्री एयरलाइन्सले मात्रै काठमाडौं देखि राजबिराजसम्म उडान गर्नका लागि अनुमति मागेको छ ।
काठमाडौं देखि राजबिराज आइतबार, सोमबार, बुधबार, बिहीबार र शुक्रबार उडान गर्नेछ । र सोही दिनहरुमा नै राजबिराजदेखि काठमाडौंसम्म उडान गर्ने श्री एयरलाइन्सले जनाएको छ ।

श्री एयरलाइन्सका अनुसार यो काठमाडौदेखि दिउसो सवा १ बजे राजबिराजका लागि छुट्नेछ । र, राजबिराजबाट भने २ बजेर १० मिनेट जाँदा काठमाडौं उडान गर्नेछ ।",tourism
"﻿
मनसुन शुरु भएसँगै कालीगण्डकीमा जलयात्रा बन्द




३ असार, फलेवास, पर्वत । मनसुन शुरु भएसँगै कालीगण्डकी नदीमा पानीको बहाब बढ्दै गएपछि (र्‍याफि्टङ) जलयात्रा रोकिएको छ ।

विशेषगरी चैत, वैशाख र जेठमा सिजनअनुरुप सञ्चालन हुने जलयात्रा यस वर्ष जेठको तेस्रो सातादेखि नै मनसुन शुरु भएकाले र्‍याफि्टङ प्रभावित बनेको हो । विगतका वर्षमा कालीगण्डकी नदीमा अंग्रेजी महिना सेप्टेम्बरको मध्यदेखि अक्टुबरसम्म र मार्चदेखि जुनसम्म जलयात्रा (र्‍याफि्टङ) सहज रूपमा सञ्चालन गरिए पनि यस वर्ष बर्सातको समय छिटो शुरु भएका कारण र्‍याफि्टङ सञ्चालन गर्न नसक्दा पर्यटकलाई फर्काउनुपर्ने अवस्था आएको स्थानीय र्‍याफि्टङ व्यवसायी होमबहादुर पुनले जानकारी दिए । “अघिल्लो वर्ष जुन महिनाको १५ सम्म र्‍याफि्टङ गर्न सकेका थियौँ”, उनले भने । यस वर्ष जुन महिनामा कुनै पनि कम्पनी कालीगण्डकी नदीमा नआएको उनले बताए।


छोटो र पारिवारिक जलयात्राका लागि कालीगण्डकी नदीमा जलयात्रा गर्न आउने पर्यटक प्रत्येक वर्ष बढ्दै गएको स्विसा र्‍याफि्टङ एण्ड ट्रेकिङ टुरिजम कम्पनी पोखराका सञ्चालक देव रेग्मीको भनाइ छ ।

लामो, समथर र कम बहाव भएकाले विदेशी नागरिक अन्य नदीभन्दा कालीगण्डकीलाई नै रोज्ने गर्दछन् । र्‍याफि्टङका लागि कालीगण्डकी नदीमा अहिले विदेशी पर्यटकसँगै स्वेदशी पर्यटकको आकर्षण पनि बढ्दै गएको छ ।

सिजनको बेला कालीगण्डकी नदीमा अहिले दैनिक दुई/तीन समूहमा पर्यटक आउने गर्दछन् । अन्य नदीको तुलनामा पर्यटकले यसलाई पहिलो रोजाइमा पार्दै आएकाले पनि पर्यटकको आगमन बढेको रेग्मीको भनाइ छ ।

पर्वतको कुश्मा नगरपालिका–१ पाङस्थित नयाँपुल तथा मालढुंगादेखिबाट शुरु हुने र्‍याफि्टङ स्याङ्जा, पर्वत र गुल्मी जिल्लाको सिमानामा रहेको कालीगण्डकी ‘ए’ जलविद्युत् परियाजनाको जलाशयमा पुगेर टुङ्गिन्छ ।

तीन दिन लाग्ने सो जलयात्रा पर्यटकका लागि निकै आकर्षक गन्तव्यका रूपमा रहेको छ । कालीगण्डकी नदीमा पानीको छाल, मनोरम दृश्य, झरना, विभिन्न वनस्पति, जलचरहरूको अवलोकन र प्रदूषणरहित हावापानीबाट पर्यटक आकर्षित हुने गर्दछन् । यहाँ धेरै इजरायली पर्यटक आउने गरेका छन् भने अस्ट्रेलिया, युरोपियन मुलुक र अमेरिकी पर्यटकको रोजाइमा पनि कालीगण्डकी नदी पर्दै आएको छ ।",tourism
"﻿
साल्मेडाँडामा पाँच डिब्बे रेलसहितको गोरखा स्मारक बन्दै



१ असार, साल्मेडाँडा, स्याङजा । कास्की र स्याङ्जा जिल्लाको सिमास्थित मनोरमस्थल साल्मेडाँडामा निर्माणाधीन गोरखा स्मारकको हालसम्म २० प्रतिशत काम सम्पन्न भएको छ ।

स्याङ्जाको फेदीखोला गाउँपालिका–८ स्थित साल्मेडाँडामा प्रथम तथा दोस्रो विश्वयुद्धका क्रममा दिवंगत हुने ६० हजार गोर्खाली सैनिकको सम्झनामा स्मारकसहित संग्रहालय तथा पाँच डिब्बाको रेल, गोर्खा भ्यू टावर र जातीय सांस्कृतिक ग्राम निर्माण गर्न लागिएको हो ।




तीनसय रोपनी जग्गामा निर्माण गरिने स्मारकमा भौतिक संरचना तयार गर्न कूल रु नौ अर्ब खर्च हुने र हालसम्म ब्रिटिश सेनामा कार्यरत नेपालीले रु नौ करोड तथा शहरी विकास मन्त्रालयबाट रु पाँच करोड रकम संकलन भएको स्मारक निर्माण समितिका अध्यक्ष पुरनध्वज गुरुङले जानकारी दिए ।

रोजगारीको क्रममा जन्मभूमि छोडी ब्रिटिश सेनामा गएका गोर्खाली युवा ब्रिटिश साम्राज्यको स्वार्थ र समृद्धिका लागि लड्दा मारिएको बताउँदै उनले तिनै वीर गोर्खालीको समग्र विवरण स्मारकमा समेटिने जानकारी दिए ।

नेपालमा जातीय सद्भाव कायम गर्ने उद्देश्यका साथ १७ जातिका मानिसलाई लक्षित गरी लगभग ३०० जना क्षमताको जातीय अनुसन्धान केन्द्र भवन, अत्याधुनिक टावर, रेष्टुराँसमेत निर्माण गरिने योजना रहेको उनले जानकारी दिए ।

उनका अनुसार साल्मेडाँडाबाट मट्टिखान हुँदै कास्कीको दक्षिणभेगस्थित भरतपोखरीसम्म करीब १५ देखि २० किलोमिटर दूरीको पाँच डिब्बाको रेल सञ्चालनमा ल्याउने तयारीमा समिति जुटेको छ ।

पोखराको दक्षिणी भेगमा पर्ने उक्त क्षेत्रबाट रेलमा शयर गर्दै धौलागिरि, माछापुच्छ्रे, अन्नपूर्णलगायतका हिमशृंखला एवं फेवातालसहित पोखरा बजारको दृष्यावलोकन गर्न सकिने उनले बताए ।

यसैबीच, प्रदेश नं ४ का उद्योग, पर्यटन, वन तथा वातावरणमन्त्री विकास लम्सालले उक्त क्षेत्रको निरीक्षण गर्दै स्मारक प्रदेशकै महत्वपूर्ण गहना हुने बताए ।

उनले निर्माणाधीन संरचना पूरा भएसँगै यसको माध्यमबाट आन्तरिक एवं बाह्य पर्यटक प्रवद्र्धन हुने विश्वास व्यक्त गरे । वीर नेपाली गोर्खालीकै कारण नेपालको शिर उच्च रहेको बताउँदै उहाँले स्मारक निर्माणले ती वीर गौर्खालीको योगदानलाई स्मरण गराउनुका साथै गौरवको अनुभूति हुने उल्लेख गरे ।

उनले प्रदेश सरकारका तर्फबाट स्मारक निर्माणलाई सहयोग पुर्याउने विश्वास व्यक्त गरे ।

२०७५ असार १ गते १०:४६ मा प्रकाशित",tourism
