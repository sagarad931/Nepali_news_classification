text,category
"गर्भावस्थामा तीन र आठ महिनाका बीचमा ज्वरो आए शिशुलाई मुटु र अनुहारसम्बन्धी विकार हुन सक्छ । हालैको एउटा अध्ययनमा यस्तै दाबी गरिएको छ, जुन ‘साइन्स सिग्नलिङ’ मा प्रकाशित छ । गर्भवतीलाई गर्भधारणको पहिलो तेस्रो महिना ज्वरो आए सन्तानमा मुटु विकारग्रस्त हुने र ओठतालु काटिने जोखिम बढ्छ भन्नेमा अनुसन्धाताहरू धेरै वर्षदेखि जानकार थिए । तर, यस्तो हुनुमा ज्वरो मात्रै जिम्मेवार हुन्छ कि कुनै भाइरस वा संक्रमणले गर्दा हुन्छ भन्नेमा उनीहरू निश्चित थिएनन् । यही पछिल्लो अनुसन्धानपछि भने उनीहरू त्यसको कारणबारे ढुक्क भएका हुन् । गर्भको पहिलो तीनदेखि आठ महिनाभित्र ज्वरो आउँदा शिशुको मुटु र गिजाको विकास प्रभावित हुने रहेछ भनेर उनीहरूले अब प्रमाण पाएका छन् । 
उक्त अध्ययनअनुसार, गर्भको पहिलो तीन महिनामा एसिटामिनोफेनको उचित प्रयोगले आमामा ज्वरोको आशंका कम गर्न सकिन्छ । यसले गर्दा जन्मजात दोषलाई एउटा सीमासम्म रोक्न सकिन्छ । यद्यपि गर्भावस्थामा महिलालाई कुनै औषधि सेवनबाट जोगिने सल्लाह दिइन्छ, तथापि ज्वरो",health
"आँखाको सतहलाई स्वस्थ अवस्थामा राख्न आँखालाई निरन्तर आँसुको आवश्यकता पर्छ । आँखालाई आँसु प्रदान गर्न आँखा वरिपरि थुप्रै आँसु ग्रन्थिहरू हुन्छन् । सामान्यतया आँखाका ग्रन्थिहरूबाट प्रतिदिन १.५ मिलिलिटर आँसु बन्ने गर्छ । यसरी बनेको आँसुले मुख्यतया आँखालाई सुख्खा हुनबाट बचाउँछ । साथै आँखामा टाँसिएका फोहोर–मैलालाई आँखा सतहबाट सफा गर्ने, आँखा नानीलाई अक्सिजन प्रदान गर्ने र आँसुमा रोग प्रतिरोधात्मक तत्त्व हुने हुनाले आँखालाई विभिन्न प्रकारका संक्रमणबाट बचाइरहेका हुन्छन् ।  आँखामा निरन्तर बन्ने आँसु अनि प्रयोगमा आइसकेका आँसु क्रमसँग आँखाको डिलबाट सुरु भई नाकसम्म जाने आँसुनली हुँदै बाहिरिने प्रक्रिया भइरहेको हुन्छ । यसरी बन्ने आँसुमध्ये १० प्रतिशत आँसु ‘इभापोरेसन’ भएर हावामा उडेर जान्छ । ९० प्रतिशत आँसुचाहिँ आँसुनली हुँदै नाकमा गइरहेको हुन्छ । तर आँखाबाट आँसु थोरै बन्ने हुनाले आँखाबाट नाकमा गएको आँसु सामान्य अवस्थामा नाकबाट बगिरहने हुँदैन । तथापि आँखामा धेरै आँसु बनेमा नाकबाट पनि बग्न सक्छ । जस्तै– रोएको बेला या आँखामा कुनै वस्तु परेर बिझाएको अवस्थामा सामान्यभन्दा धेरै आँसु बन्छ । यस्तो अवस्थामा नाकमा आँसु आउनु स्वाभाविक हो ।    आँखामा आँसु आवश्यकताभन्दा बढी उत्पादन भएर वा आँखा आँसुनली साँघुरो या त बन्द भएमा निरन्तर आँसु बग्ने समस्या हुन्छ । आँखामा अत्यधिक आँसु आउनुको प्रमुख कारणमा आँखाको नानीमा घाउ हुनु, नानीमा टाँसिने फोहोर, आँखाको डिलको भित्री भागमा अड्किएको फोहोर जसले नानीमा घोचिरहने, रासायनिक पदार्थ, आँखामा पर्दा साथै सुख्खा आँखा हुँदासमेत आँसु झरिरहेको अनुभव हुनसक्छ । यस बाहेक रुँदा स्वाभाविक रूपले आँसु बढी आउँछ ।  ‘डाक्टर साहेब मेरो आँखामा आँसु झर्न थालेको १० वर्ष भइसक्यो, अनेक औषधीको प्रयोग गरेँ, तर निको नभएर हैरान भैसकेँ’ भन्दै आफ्नो व्यथा पोख्दै आइन् दोलखा निवासी ३५ वर्षीया सोममाया तामाङ । छेउमा सँगै बसेकी ४० वर्षीया रूपकला चौधरीको व्यथा पनि त्यस्तै थियो । उनको त झनै चिप्रा लाग्ने, आँखा र नाकको बीचमा बेलाबेलामा सुन्निने, दुख्ने अनि एकपटक त आँखामा फुलो परेर दृष्टि नै कमजोर भएको गुनासो गरिन् । आँखा परीक्षण पश्चात दुवैको आँसुनली बन्द भएको पत्ता लाग्यो । शल्यक्रियापछि अहिले उनीहरू दुबैजना एकदमै ठिक छन् ।  ५० देखि एक सयजना बिरामीहरू आँसु बग्ने समस्या लिएर दैनिक तिलगंगा आँखा प्रतिष्ठान आउँछन् । तर जाँचपड्ताल पश्चात तीमध्ये ५ देखि १० जनाको मात्र आँसुनली बन्द भएको हुन्छ । नर्मल सलाइनलाई सिरिन्जमार्फत पठाएर आँसुनली बन्द भए–नभएको सजिलै पत्ता लाउन सकिन्छ । जसमा आँखा कोषबाट पठाएको नर्मल सलाइन सामान्य व्यक्तिमा घाँटीमा आउने गर्छ । तर आँसुनली बन्द भएमा घाँटीमा नर्मल सलाइन आउँदैन ।  आँसुनली बन्द हुनुको मुख्य कारणमा आँसुनलीको संक्रमण, कुनै औषधीको प्रयोग, रासायनिक पदार्थको दुर्घटना र आँसुनलीको चोटपटक हुन् । आँसुनली बन्द भएमा आँखामा आँसु बगिरहने, चिप्रा लाग्ने, आँखा रातो भइरहने, चिलाउने, आँखा र नाक बीचमा सुन्निने र दुख्ने, ज्वरो आउने, नानीमा संक्रमण भई धुलो परेर दृष्टिमा कमी र अन्धोपनसमेत निम्त्याउन सक्छ । त्यसैगरी आँखाभित्र गरिने कुनै पनि शल्यक्रिया जस्तै– मोतीबिन्दु शल्यक्रिया, रेटिना शल्यक्रिया, कोर्नेअ शल्यक्रिया अगाडि आँसुनली शल्यक्रिया गर्न जरुरी पर्छ । यसो नगरेमा आँखाको भित्री भागमा संक्रमण भई आँखा सदाको लागि बन्द हुनसक्छ ।   आँसुनली बन्द भएमा यसको निदान शल्यक्रिया मात्र हुन्छ, जुन शल्यक्रिया आँखाभित्र नभई आँखा र नाकको बीच भागबाट चिरेर बेहोश नपारी गरिने गरिन्छ । यसले गर्दा बिरामी शल्यक्रिया पश्चात घर जान मिल्ने हुन्छ भने अर्को वैकल्पिक शल्यक्रियामा भने पुरै बेहोश पारेर नाक भित्रबाट गरिन्छ र यसरी नाक भित्रबाट गरिने शल्यक्रियामा कुनै दाग देखिँदैन । शल्यक्रिया पश्चात केही दिनसम्म नाकबाट रगत बग्ने साथै आँखा वरपर छालामा रगत जमेर निलो–कालो हुनु स्वाभाविक मानिन्छ ।  आँखाबाट अध्यधिक आँसु आए आँखाको नसा सुकेर अन्धो हुने चिन्ताले धेरै बिरामीलाई सताइरहेको पाइन्छ, जुन कुरा गलत हो । बरु नानी संक्रमण भएमा अन्धोपन हुनसक्छ । आँखाको आँसु सकिएर आँखा बिग्रने डरले धेरै बिरामीलाई सताइरहेको हुन्छ । तर वास्तवमा आँसु सामान्य अवस्थामै बनिरहेको हुन्छ । आँसुनली बन्द भएकाले मात्र आँखा बाहिर निस्कने गर्छ । तसर्थ आँसु बगेर कहिल्यै सकिँदैन । बरु बढ्दो उमेरसँगै आँसु उत्पादन कम हुँदै जाने र आँखा सुख्खा हुने समस्या हुन्छ ।  लिम्बू तिलगंगा आँखा अस्पताल प्रतिष्ठानका मोतीबिन्दु तथा अकुलोप्लास्टी विभागका आँखा सर्जन हुन् ।",health
"नेपाललगायत दक्षिण–पूर्वी एसियामा अझै बालबालिकाको मृत्युको एउटा कारक हो– दादुरा । यस्तो गम्भीर रोगबाट छुटकारा पाउने उपाय भने गाह्रो छैन । बालबालिकालाई समयमा जम्मा दुई मात्रा खोप लगाउन सके उनीहरूलाई अकाल मृत्युबाट बचाउन सकिन्छ ।   दादुराका कारण वर्षेनी विश्वव्यापी रूपमा अझै १ लाख ३४ हजार २ सय बालबालिकाको मृत्यु हुने अनुमान छ । यीमध्ये ५४ हजार ५ सय बालबालिका दक्षिण–पूर्वी एसियाका हुने गरेका छन् ।     ‘दादुराको खोप दुई मात्रा लगाए पनि यसको प्रभावकारिता लगभग शतप्रतिशत हुन्छ,’ विश्व स्वास्थ्य संगठन (डब्लूएचओ), दक्षिण–पूर्वी एसिया कार्यालय, फयामिली हेल्थ, जेन्डर एन्ड लाइफ कोर्सका निर्देशक डा. पेम नामग्याल भन्छन् ।   यसबाट बच्नका लागि दादुरा, रुबेला (मिजिल्स रुबेला/एमआर) खोप वा दादुरा, रुबेला मम्प्स (मिजिल्स, रुबेला मम्प्स/एमएमआर) खोप दुई मात्रा लगाउनुपर्छ । पहिलो मात्रा खोप लगाउँदा दादुरा संक्रमणविरुद्घको क्षमता ८५ प्रतिशत र दोस्रो मात्रा लगाउँदा १०० प्रतिशतसम्म पुग्ने डा. नामग्याल बताउँछन् ।   हालै दक्षिण–पूर्वी एसियाका ११ मुलुकमध्ये भुटान र माल्दिभ्सले दादुरा रोगलाई आफ्नो देशबाट उन्मूलन गरेको बताएका छन् । नेपालले पनि सन् २०१९ सम्म यो रोगबाट छुटकारा पाउने रणनीति    दादुरा प्यारामिक्सो भाइरस परिवारको एउटा भाइरसले गर्दा हुन्छ । यो रोग खोक्दा वा हाच्छिउँ गर्दा एक व्यक्तिबाट अर्कोमा सर्छ । मुखबाट वा श्वासप्रश्वासका माध्यमबाट निस्किने पानीका ससाना कण (ड्रपलेट) ले यो रोग अरू स्वस्थ व्यक्तिमा फैलाउने गर्छन् ।    उपचार   डब्लूएचओका अनुसार, दादुराको कुनै विशेष एन्टिभाइरल उपचार छैन । यो रोगका कारण हुने कडा जटिलताहरूलाई सहयोगी उपचार, स्याहारका माध्यमले कम गर्ने प्रयास गरिन्छ । राम्रो पोषण, पर्याप्त तरल पदार्थ सेवन र शरीरमा देखिएको पानीको कमीलाई जीवनजल (ओरल रिहाइड्रेसन साल्ट) का माध्यमले उपचार गरिन्छ । जीवनजलले पखाला र वान्ताका कारण शरीरबाट निस्किएको तरल पदार्थको परिपूर्ति गर्छ । आँखाको संक्रमण र निमोनियाको उपचार गर्न एन्टिबायोटिकसमेत दिइन्छ ।   विकासशील मुलुकमा दादुरा पहिचान गरिएका सबै बालबालिकालाई भिटामिन ‘ए’ को दुई मात्रा २४ घण्टाको फरकमा खुवाउनुपर्छ । भिटामिन ‘ए’ को खुराकले दादुराबाट हुने मृत्युलाई ५० प्रतिशतसम्म घटाउने देखिएको छ ।",health
"तपाईं तौल घटाउने चक्करमा वा तौल नबढोस् भनेर कम बोसोयुक्त (लो फ्याट) भोजन गरिरहनुभएको छ भने एकपटक पुन: सोच्नुस् । बोसोले बेफाइदा मात्रै गर्दैन ।  पाँच महाद्वीपका १ लाख ३५ हजार व्यक्तिमा करिब सात वर्षसम्म गरिएको एउटा अनुसन्धानमा यस्तै दाबी गरिएको छ, जुन ‘ल्यान्सेट’ मा प्रकाशित छ ।   उक्त अध्ययनको दाबीअनुसार, कम बोसो भएको खाना तपाईंको दीर्घायुका लागि सबैभन्दा बढी आवश्यक छ । यदि घ्यू, मक्खन जस्ता बोसोयुक्त वस्तुलाई खानपिनमा उपयोग गर्नुहुन्छ भने तपाईंको उमेर बढ्छ । कम बोसो भएको खाना खानाले असमय मृत्यु हुने आशंका बढ्ने उक्त अध्ययनमा उल्लेख छ । अर्थात्, लामो उमेरको लागि खानामा मक्खन, घ्यू, माछा, अण्डाजस्ता वस्तुसमेत सामेल गर्नुपर्छ ।   कार्बोहाइड्रेटको बढी सेवन मृत्युदरको जोखिमसँग जोडिएको छ । बोसोको सेवनमा कमीले कार्बोहाइड्रेटको खपतमा वृद्धि हुन्छ ।   बोसोको उच्च मात्रा (ऊर्जाको ३५ प्रतिशत) ले मृत्युको जोखिमलाई कम गर्छ । यस्तै कार्बोहाइड्रेटको उच्च सेवन (ऊर्जाको ६० प्रतिशत) मृत्युदरको उच्च जोखिमसँग सम्बन्धित छ ।",health
"मधुमेहका रोगीहरूलाई कथंकदाचित् चोटपटक लागे लामो समय त्यसैले दु:ख दिने गरेको छ । घाउ निको नभएर अंगविशेष काटेरै फ्याँक्नुपर्ने अवस्था पनि आउने गरेको छ । अब त्यस्ता दिन गएजस्तो छ ।  घाउ निको हुने नयाँ तरिका पत्ता लागेको छ । जर्नल अफ डर्मेटोलजीमा प्रकाशित अध्ययन अनुसार, नयाँ उपचार प्रक्रियाका माध्यमले मधुमेहका रोगीको घाउ निको पार्नमा सफलता पाइएको छ । मधुमेह रोगीको चोटग्रस्त अंग काट्नुपर्ने बाध्यताबाट मुक्ति मिल्ने देखिएको छ ।  मधुमेहका रोगीलाई प्राय: खुट्टामा घाउ हुने गर्छ । खराब रक्त सञ्चारका कारण यस्तो घाउ निको पार्न धेरै कठिन हुने गरेको छ । यसरी घाउ भएपछि अन्य अंगलाई संक्रमणबाट जोगाउन व्यक्तिविशेषको संक्रमित अंग काट्नुपर्ने अवस्थासमेत आउने गरेको छ ।   यो नयाँ तरिकाअनुसार केही खास श्वेत रक्तकणिकामा परिवर्तन गर्न सकिन्छ र रोगीहरूलाई छालासम्बन्धी घाउ निको पार्नमा सक्षम बनाउन सकिन्छ । सेतो रक्तकणिकाले घाउ निको पार्न महत्त्वपूर्ण भूमिका खेल्ने गर्छ । यही कणिका तन्तु मर्मतका लागि समेत आवश्यक हुन्छ ।",health
"पक्षाघात स्नायु प्रणालीसगं सम्बन्धित एउटा कष्टदायक रोग हो । मस्तिष्कको कुनै भागमा रक्तप्रवाह हुन नसकेमा त्यो भाग निस्क्रिय हुन्छ । त्यस भागले नियन्त्र गर्ने शरीरको अगं समेत निस्क्रिय हुन्छ ।  त्यसलाई पक्षाघात र अंग्रेजी भाषामा प्यारलाईसीस भनिन्छ ।  पक्षघात भएको भागमा सेन्सेसन अर्थात अनुभुति हुन  बन्द भईहाल्छ । यो रोग प्रायगरी प्रौढ आयु पछि नै हुने सम्भावना रहन्छ । तर यो रोग हुने किसिमको वातावरण वा परिस्थितिहरु युवा अवस्थाबाट नै बन्न थाल्छ ।  आहार-विहार, आचरण र विचार, मादक पदार्थको सेवन, व्यायामरहित जीवनशैलीको कारणले गर्दा शरीरको स्नायु प्रणाली बिस्तारै-बिस्तारै कामजोर हुन थाल्छ । यसबाहेक अति दौड-धुप गर्नु, क्षमता भन्दा बढी शारीरिक परिश्रम या व्यायाम गर्नु, उच्च रक्तचापको कारण पनि स्नायुप्रणालीमा असर पर्दछ ।   पक्षाघात हुनु अघि देखिने लक्षणहरु   पक्षघात हुने अंग झम-झम गर्छ र चिलाउँछ । त्यस अगंको स्नायु कमजोर हुन्छ र त्यो भाग अचेत हुन थाल्छ । उत्साह मर्दै जान्छ, भोक, निन्द्रा का साथै रुचि समेत मर्दै जान्छ ।   रोगको प्रकार तथा लक्षणहरु    अर्धांग घात (हेमिप्लेजिया) - शरीरको कुनै एकभागमा यस रोगको असर देखिएमा यसलाई अर्धांगघात भनिन्छ । यस रोगमा पक्षघात ग्रस्त भागको चेतना लुप्त हुनुको साथै प्रभावित अगं निस्क्रिय भइहाल्छ ।   मुख टेढो हुन्छ, बोल्नमा गाह्रो हुन्छ, स्मरण शक्ति नष्ट हुनसक्छ, आँखाबाट  आँसु बग्न थाल्छ र शरीरको रोग ग्रस्तभाग बिस्तारै–बिस्तारै सुकन वा दुब्लो हुन थाल्छ ।  यस रोगमा रक्तवाहिनि मा विकृतिको कारण मस्तिष्कमा रक्तस्राव हुन जान्छ । जसले गर्दा रोगी अचानक मुर्छित भई ढल्दछ । यस अवस्थालाई एपोपलेक्सी भनिन्छ । यसमा मस्तिष्कको धमनि भित्र रक्त संचालन बन्द हुन्छ र मस्तिष्कको दबाबको कारण तन्तुहरु विनाश भइ अर्धांगघातको स्थिति उतपन्न हुन्छ । जसले गर्दा शरीरको कुनैपनि आधा भाग पक्षघात ग्रस्त हुन जान्छ ।   एकांग घात ( मोनोप्लेजिया) -  यसमा  मस्तिष्क को बाहिरको भाग (सेरेब्रल कुरलेक्स) मा विकृति हुनाले एक हात वा एउटा खुट्टा पक्षघात ग्रस्त हुन्छ । रोग ग्रस्त अंगको मांसपेसीहरु शिथिल हुन्छ र त्यसमा स्पर्श अनुभुति हुँदैन । ईच्छानुसार अंग उठाउन सकिँदैन ।   सर्वांग घात (डिप्लेजिया) - यसमा पक्षघातको असर दुवै हात वा खुट्टा अनुहार एवं पुरै शरीरमा नै हुन्छ । कम्मरदेखि तलको भाग यानी दुवै खुट्टा पक्षघात ग्रस्त हुन्छ । यो रोग सुषुम्ना नाडि (स्पाईनल कर्ड)मा विकृति आउनाले हुन्छ । यदि यो विकृति सुषुम्नाको ग्रिवा खन्ड अर्थात सर्वाईकल सेगमेन्टमा भएको छ भने दुवै हातको पक्षघात हुनसक्छ ।   रोग निवारणमा सहायक उपाय   पक्षाघात भएका बिरामीलाई सहारा दिएर हिँड्डुल र व्यायाम गराउनु पर्छ । हातखुट्टा धुनको लागि तातोपानीको प्रयोग गर्नुपर्छ । आधा लिटर शुद्ध तोरीको तेलमा २५० ग्राम जति पिँधेको लसुन मिलाएर राम्रोसंग उमाल्ने र चिसो बनाएर छानि त्यसको तेलले  पीडित अंगमा मालिस गर्नुपर्छ ।  के नगर्ने   रोग निको नभएसम्म चिसोपानी पिउनु र चिसोपानीले नुहाउनु, चिसो हवामा बस्नु र बिरामी बस्ने कोठा चिसो बनाउनु हुँदैन । मनमा चिन्ता, भय, क्रोध र मानसिक तनाव उतपन्न गर्ने खालको विचार आउन दिनु हुँदैन । पूर्ण रुपमा शारिरिक एवं मानसिक आराम गर्ने ।   खान–पान   रोग निको हुनुमा बिरामीको खानपानले पनि धेरै सहयोग पुर्याुउँछ । सादा सुपाच्य, पौष्टिक आहार लिने । रोटी, भात, मास र मुगंको दाल, परवल, लौका, घिरोला, करेला, भान्टा, अदुवा, प्याज, लसुन, बेथे , मेथिको साग खाने । फलफुलमा स्याउ, नासपाति, मेवा, अंगुर, खाने । तातो दुध, सख्खर, बादाम, छोहाडा खाने ।  के नखाने   तारेको/भुटेको, पिरो मसालादार खाना नखाने । चिया, कफी, कोल्डड्रिंक्स, धुमपानको सेवन नगर्ने ।   उपाचर  आराम, व्यायाम, भोजनमा सुधार गर्दे प्राकृतिक चिकित्सा एवं होमियोप्याथिक यस रोगको लागि अति उपयोगी मानिन्छ ।   होमियोप्याथिक औषधि यो रोगमा लाभदायक छ । जस्तै– कस्टिकम– अत्यधिक कमजोरीको साथै चिसो लाग्नु, चिर स्थायी दु:ख, भय, प्रसन्नता, क्रोध आदि सहन गर्न नसक्ने अवस्थाका कारण कुनै अगं प्रभावित भएमा यसको प्रयोग लाभप्रद छ । यसमा शरीरको दाहिने भाग रोग ग्रस्त हुन्छ ।   एकोनाईट- यो औषधि रोगको सुरुको अवस्थामा लाभदायक छ । चिसो लागेर या कुनै भयको कारणले रोग लागेमा यसको सेवन गर्नुपर्छ ।   जेल्सिमियम– पक्षघातमा कम्पन हुनु, मांसपेसीको शक्ति बिस्तारै–बिस्तारै क्षिण हुँदै गएमा यसको प्रयोग गर्न सकिन्छ ।   लेकेसिस– शरिरको देब्रेभाग पक्षघातग्रस्त भएमा ।   एलो- मलद्वारको पनि पक्षघात हुन्छ । यदि दिशा थाहै नपाई बहिर निस्किन्छ भने यो औषधिको सेवन उपयोगि हुन्छ ।   सिपिया- आँखा को परेला एवं मुत्रासयको पक्षघातमा यो औषधि लाभप्रद छ ।    उपरोक्त औषधिहरु प्रयोग आफ्नो नजिकको कुनै योग्य तथा अनुभवि चिकित्सकको सल्लाह लिएर सेवन गर्नु उचित हुन्छ ।",health
"आँखा प्रत्यारोपणबारे ज्ञान र चेतना नहुँदा आँखा दानमा जनचासो बढ्न सकेको छैन । तिलगंगा आँखा अस्पतालका आँखा बैंक व्यवस्थापक पंखनारायण त्वायना चेतना अभावमा थुप्रैले यो अवसर गुमाएको बताउँछन् । अस्पतालको आँखा बैंकमा हालसम्म ६० हजारले आँखा दानका लागि इच्छापत्र जाहेर गरेका छन् । यसबाहेक अस्पतालले हालसम्म राजधानीका विभिन्न अस्पताल, पशुपति आर्यघाट, विद्युतीय शवदाह गृहलगायत ठाउँबाट पनि आँखाको नानी संकलन गर्ने बैंकले जनाएको छ ।  मृतकका परिवारलाई परामर्श गरी सम्झाउन सके मात्रै आँखाको नानी दान हुने व्यवस्थापक त्वायना बताउँछन् । ‘आफ्नो मृत्युपश्चात् नेत्र दान गर्दा दृष्टिविहीनले संसार देख्न पाउने भएकाले आँखा दानलाई महादानका रूपमा चेतना स्तर बढाउन सके अभियान धेरै अघि बढ्छ, धार्मिक मूल्य मान्यताका कारण प्रत्यारोपणबारे बुझाउन अप्ठयारो छ,’ उनले भने । बर्सेनि लाखौं आँखा माटो र आगोमा खेर गइरहेको तर अस्पतालमा भने नानी फेर्न सेवाग्राहीले कुर्नुपर्ने बाध्यता भएको उनले जनाए । ‘इच्छाएका व्यक्तिको परिवारले इच्छुकको मृत्युको खबर दिँदैनन्, हामीले सम्पर्क गरेर सोध्ने कुरा पनि आउँदैन,’ उनले भने ।   आव ०७३/७४ मा ७ सय ११ जनाले आँखा दान गरेको बैंकको तथ्यांक छ । ४ वर्षअघिदेखि दानका लागि राजधानीका केही अस्पतालले पनि चेतना फैलाउने काम गर्दै आइरहेका छन् ।",health
"दक्षिणपूर्वी एसियाका चिसो पहाडी क्षेत्रमा समेत लामखुट्टेले आफ्नो उपस्थिति देखाउन थालेका छन् । लामखुट्टेमा वंशानुगत (जेनेटिक) परिवर्तन नभई ग्राह्य (एडप्टिभ) परिवर्तनले गर्दा यस्तो भएको हो ।   विश्व स्वास्थ्य संगठन (डब्लूएचओ) को दक्षिणपूर्व एसिया क्षेत्रीय कार्यालय, नेग्लेक्टेड ट्रपिकल डिजिज कन्ट्रोलका क्षेत्रीय सल्लाहकार डा.अहमद जमसिद मोहम्मदका अनुसार हाल नेपाल, भुटानका उच्च पहाडी क्षेत्रमा समेत डेंगु फैलाउने इडिस एजेप्टाई लामखुट्टे देखिन थालेका छन् । डब्लूएचओ दक्षिणपूर्व एसिया क्षेत्रीय समितिको ७० औं अधिवेशनमा उनले उक्त जानकारी दिएका हुन् । केही वर्षअघिसम्म समथर भूभागमा मात्र देखिने दिउँसो टोक्ने यो लामखुट्टे हाल उच्च पहाडी क्षेत्र ताक्दै छ । हाल पहाडी क्षेत्रमा समेत गर्मी बढ्दै गएको औंल्याउँदै डा. अहमदले लामखुट्टेको ‘पहाड यात्रा’ पछाडि ग्राह्य (एडप्टिभ) परिवर्तन कारक रहेको बताए ।   हाल किटजन्य रोगले विश्वभरि हुने अनुमानित संक्रामक रोगको १७ प्रतिशत स्थान ओगटेको छ भने यो कडा रूपमा सामाजिक, जनसांख्यिक र वातावरणीय कारकबाट प्रभावित हुन्छ । लामखुट्टेले हुने औलो, डेंगु, हात्तीपाइले, चिकनगुनिया, जिका भाइरस, यलो फिभर, जापानी इन्सेफलाइटिस, वेस्ट निल फिभर र भुसुनाले हुने कालाजार कीटजन्य रोगको श्रेणीमा पर्छन् । पछिल्ला दिनमा डेंगु, चिकनगुनिया, जिका भाइरसको संख्या बढ्दो छ ।   डेंगु नियन्त्रण चुनौतीका रूपमा देखिएको जनाउँदै डा. अहमद भन्छन्, ‘दक्षिणपूर्व एसियाका साथै विश्वभर नै डेंगु संक्रमण बढ्दो छ, यसबाट हुने मृत्यु पनि बढी रहेको छ ।’ विशेषज्ञका अनुसार यो लामखुट्टे आफ्नो विस्तारलाई सहरी क्षेत्रबाट अर्ध सहरी र ग्रामीण क्षेत्रतिर लिएर जाँदै छ । यो लामखुट्टेको फुल सुक्खामा समेत चार सय दिनसम्म बाँच्न सक्छ भने पानीको सम्पर्कमा आउनासाथ पुन: फुलबाट लामखुट्टे निस्किन सक्छ ।   वातावरणीय परिवर्तनका कारणसमेत लामखुट्टेको विस्तार भएको डा. अहमद बताउँछन् । डेंगु कडा रूपमा देखिए मात्र सबैले यसबारे कुरा गर्ने, तर प्रकोप सकिएर स्थिति सामान्य भएपछि कसैले यसबारे कुरा नगर्नु नै यस क्षेत्रको मूल समस्या रहेको विशेषज्ञले बताएका छन् ।",health
"राति तारन्तार पिसाब लाग्ने, पिसाबको धारा मसिनो हुने, पिसाब गरेपछि अप्ठेरो हुने समस्या देखिएपछि ठिमीका गोपाल महर्जन महाराजगन्जस्थित त्रिवि शिक्षण अस्पताल गए ।   परीक्षणपछि थाहा भयो— उनलाई प्रोस्टेट क्यान्सर भएको रहेछ । ‘लामो समयदेखि यस्तो समस्या थियो, वास्ता नगरी उपचार गरिनँ,’ उनले भने, ‘समयमै उपचार गरेको भए सामान्य उपचारले सन्चो हुने रहेछ ।’ उपचारमा ढिलाइ भएकै कारण उनको पिसाबथैली निकालेर फाल्नुपर्‍यो । ‘अहिले कृत्रिम पिसाबथैलीको भरमा बाँच्नुपरेको छ’ उनले भने, ‘उमेर हुन्जेल कमाएको सम्पत्ति सबै यही रोगको उपचारमा खर्च भयो र ऋण पनि लागेको छ ।’शरीरमा हुने टेस्टोस्टेरोन हर्मोनको गडबडीका कारण पुरुषमा प्रोस्टेटको समस्या देखिन्छ । सामान्यतया ४५ उमेर कटेका पुरुषमा प्रोस्टेटको समस्या बढ्दै जाने चिकित्सकहरू बताउँछन् । विश्व स्वास्थ्य संगठनका अनुसार पुरुषहरूको मृत्यु हुने कारणमा विभिन्न क्यान्सरमध्ये प्रोस्टेट क्यान्सर दोस्रो कारण हो । नेपालमा भने यो रोगका कति बिरामी छन् भन्ने यकिन तथ्यांकसमेत छैन । अस्पतालहरूबीच सहकार्य नहुँदा यकिन तथ्यांक संकलन गर्न नसकिएको युरोलोजिस्ट डा. रविन जोशी बताउँछन् । शिक्षण अस्पतालको तथ्यांकअनुसार दैनिक १० देखि १५ जना प्रोस्टेट ग्रन्थिको समस्या लिएर आउँछन् ।  सानेपाका सुरेश श्रेष्ठलाई पनि प्रोस्टेट ग्रन्थिको समस्या छ । ढाड दुख्ने, यौनशक्तिमा कमी हुने, पिसाब गर्न बल गर्नुपर्ने, पिसाब रोक्न नसक्ने, मलद्वारदेखि अण्डकोषसम्मको भाग बेस्सरी दुख्ने भएपछि उनी वीर अस्पताल गए । परीक्षण गर्दा उनको प्रोस्टेट ग्रन्थि बढेको रहेछ । ‘शल्यक्रिया गरेर उनको ग्रन्थि हटाइयो, ढिलो भएको भए क्यान्सर हुने रहेछ,’ उनले भने । अहिले उनी उपचारका लागि वीर अस्पताल धाइरहेका छन् । प्रोस्टेटको समस्या भएदेखि बैंकको जागिर पनि छाड्नुपरेको उनले सुनाए ।  प्रोस्टेटको समस्यालाई ठूलो नमान्ने, अरू अंगमा फैलिएका अवस्थामा मात्रै उपचारका लागि अस्पताल आउने हुँदा ५० प्रतिशत बिरामीलाई मात्रै बचाउन सकिने डा. जोशी बताउँछन् । ‘सामान्य लक्षण देखापर्नासाथ उपचार गराएमा ८० प्रतिशतलाई बचाउन सकिन्छ,’ उनले भने, ‘सुरुमै उपचार गरे खर्च र समय पनि कम लाग्छ ।’ धेरैलाई वंशाणुगत कारणले यो रोगको समस्या देखिने हुनाले ५० वर्ष पुगेका सबै पुरुषले नियमित स्वास्थ्य जाँच गराउनुपर्ने उनले सुझाए । ‘७५ उमेर कटेका ७५ प्रतिशत पुरुषमा प्रोस्टेटको लक्षण देखिएकै हुन्छ, फैलिन नदिएमा सामान्य उपचारले समेत ठीक हुन्छ,’ उनले भने ।   हरियो सागपात र फलफूल नखाने, माछामासु धेरै खाने र नियमित व्यायाम नगर्ने पुरुषमा बढी प्रोस्टेटको क्यान्सर देखापर्ने वरिष्ठ क्यान्सर विशेषज्ञ डा. सुदीप श्रेष्ठ बताउँछन् । ‘खानपान र जीवनशैली परिवर्तन गर्न सकेमा प्रोस्टेटको समस्या धेरै हदसम्म कम गर्न सकिन्छ,’ उनले भने । प्रोस्टेटका समस्यालाई सामान्य मानेर बसेमा यो जटिल बन्दै जाने, पिसाबमा रगत देखिने, पिसाबथैलीमा पत्थरी हुने, मृगौला फेल हुने, सन्तान उत्पादन क्षमता ह्रास हुने र क्यान्सर भई मृत्यु हुन सक्ने चिकित्सक बताउँछन् ।",health
"मानव शरीरको कम्मरको दुवैतिर सिमी आकारका मृगौलाहरू हुन्छन् । वयस्कमा कम्प्युटरको माउस साइजको हुने मृगौलाको तौल १ सय ५० ग्राम जति हुन्छ । दायाँतर्फको मृगौला थोरै तलतिर हुन्छ । २४ घण्टामा मृगौलाले करिब १ सय ८० लिटर रगत (तरल पदार्थ) फिल्टर गर्छ । त्यसमध्ये रगतमा रहेको विकार वस्तु (हानिकारक र रासायनिक पदार्थ) फिल्टर गरेर १७८.५ लिटर तरल फेरि शरीरमा फर्काउँछ । यस प्रक्रियामा स्वस्थ मानिसको शरीरमा दैनिक करिब डेढ लिटर पिसाब निर्माण हुन्छ । पिसाब थैलीले टयांकीको रूपमा शरीरबाट बाहिर फयाँक्नुअघि भण्डारणको रूपमा पिसाब थैलीमा दुई कप बराबर पिसाब २ देखि ५ घण्टासम्म थेग्न सक्छ ।    मृगौला कसरी बिग्रन्छ ?   मृगौला तथा पिसाब नलीमा हुने संक्रमण, मृगौलाकै सुजन (नेफ्राइटिस), मृगौलामा पत्थरी, मृगौलामा पानीको फोका (सिस्ट) बन्ने समस्याका कारण मृगौलामा खराबी हुन सक्छ । मृगौलाकै वंशानुगत समस्या तथा टयुमरले पनि खराबी हुन्छ । मृगौलाभित्रको नेफ्रोनको सुजन, लामो समयसम्मको मधुमेह, उच्च रक्तचाप तथा वंशाणुगत कारणले सधंैका लागि मृगौला बिग्रन सक्छ ।   डायलाइसिस के हो ?  मृगौलाले ८५ देखि ९० प्रतिशतसम्म काम गर्न छोडेपछि शरीरमा विकारयुक्त रासायनिक वस्तुहरू थुप्रिन्छन् । यस्तो प्रतिकूल अवस्थामा मेसिनको सहायताले विकारसँगै अनावश्यक लवण र अतिरिक्त पानी शरीरबाट बाहिर फ्याँक्ने प्रक्रियालाई डायलाइसिस भनिन्छ ।  पत्थरी कसरी हुन्छ ?  मृगौलामा पत्थरी हुनुमा विभिन्न कारण हुन सक्छन् । तुलनात्मक रूपमा यसबाट प्रभावित बिरामीका लागि गर्मीको समय अझै बढी घातक हुन्छ । धेरै गर्मीका बेला शरीरबाट पसिनाको रूपमा पानी बाहिर जान्छ । सोही अनुपातमा पानी नपिउनाले शरीरमा पानीको मात्रा कम हुन्छ । जीउ सुक्खा हुन जान्छ । यसले गर्दा पिसाबमा भएका विभिन्न तत्त्वहरूको घनत्व (कन्सेन्ट्रेसन) पनि बढ्छ । त्यसपछि ती तत्त्वहरू एक आपसमा मिलेर ढिक्का बनी पत्थरीको रूप लिन्छ । घरबाहिर चर्को घाममा काम गर्ने र पानीको साथै अन्य तरल पदार्थ नपिउने व्यक्तिहरूलाई यो समस्या लाग्ने बढी सम्भावना हुन्छ ।    पर्याप्त पानी पिऔं  शरीरमा पानीको मात्रा कम हुनु मात्रै मृगौलाको पत्थरीको कारणचाहिँ होइन । यसबाहेक पिसाब नली थुनिनु वा अन्य केही संक्रमण हुनु, हप्तौंसम्म पनि एकै ठाउँमा बसिरहनु, खानामा क्याल्सियम, अक्जालेट, युरिक एसिड, भिटामिन ‘डी’ को मात्रामा बढी हुनु, केही औषधिको गलत प्रयोग र अन्य विभिन्न रोगका कारणले पनि पत्थरीको समस्या हुन सक्छ । अमिलो रसयुक्त फल वा पेयले पत्थरीको समस्या घटाए पनि भिटामिन सी चक्कीको रूपमा बढी लिँदा पत्थरी हुन सक्छ । यी विभिन्न कारण भए पनि पर्याप्त पानी पिउने र स्वस्थ्य जीवन शैली अपनाउने गर्नाले मृगौलाको रोग लाग्ने जोखिम कम हुन्छ ।",health
"उनी दिनहुँ गाजल लगाउँछिन् । कतिसम्म भने, झन्डैझन्डै कञ्चटसम्मै तान्ने गर्छिन्, गाजलको धर्को । उनले यसो गर्नुको विशेष कारण छ । अनुहारको त्यो भागमा उनको छाला सेतो छ र उनी त्यही ‘स्पट’ लाई लुकाउन खोज्छिन् सधैँ ।  बोलचालको भाषामा दुबी/चरकसमेत भनिने ल्युकोडर्मा, भिटिलिगोबाट पीडित भएका कारण उनी गाजल लगाउँदै सधैँ बढी नै सचेत हुने गर्छिन् ।   एक समय यस्तै थियो, दुबीको उपचार थिएन । भए पनि हाम्रो मुलुकमा सुलभ थिएन । समय अहिले त्यस्तै छैन र गाजलको भर परिरहनुपर्दैन । दुबीलाई अब सामान्य उपचारबाटै निको पार्न सकिने धुलिखेल अस्पतालका छाला रोग तथा सौन्दर्य विशेषज्ञ डा. धर्मेन्द्र कर्ण बताउँछन् ।  ‘यो छालासम्बन्धी सामान्य समस्या हो,’ उनी भन्छन्, ‘जोसुकैलाई हुन सक्छ अनि सरल र सहज उपचार पनि सम्भव छ ।’  हाम्रो मुलुकमा सेतो दागको समस्याबारे बृहत् अध्ययन भएको त छैन, तर २ देखि १० प्रतिशतसम्म जनसंख्यामा यो समस्या रहेको अनुमान छ ।   अमेरिकन एकेडेमी अफ डर्माटोलजी (एएडी) का अनुसार विश्वभरिमा लाखौं व्यक्तिलाई सेतो दागको समस्या छ । तीमध्ये आधाजति २१ वर्ष पुग्नुअघि नै यो समस्याले ग्रस्त हुन्छन् ।   उपचार नगरे दुबी जीवनभर रहिरहन्छ । यस्तो दाग आफैं हराउँदैन । दुबी आफैँ हराउने घटना दुर्लभै छ । यो समस्या सबै प्रकारको छालाको रङ भएका, सबै जातिका व्यक्तिमा उत्तिकै मात्रामा हुन्छ । सेतो दाग हुने महिला र पुरुषको संख्या लगभग उस्तै हुन्छ ।  तपाईंका कुनै परिवार सदस्य, आफन्त वा मित्रलाई दुबी छ भने, तपाईंलाई पनि सर्ने सम्भावना हुन्छ । यस्तै, अटोइम्युन रोग भएको, मुख्य रूपले ‘हासिमोटो डिजिज’ (एक प्रकारको थाइराइड रोग) वा एलोपेसिया एरिएटा (चिन्डोपना) भएका व्यक्तिलाई दुबीले दु:ख दिने सम्भावना बढी हुन्छ ।   दुबी किन हुन्छ भनेर हालसम्म स्पष्ट हुन सकेको छैन । अनुमान के भने शरीरको रोग प्रतिरोधक क्षमताले आवश्यकताभन्दा बढी काम गर्न थाल्यो भने यसले कीटाणुसँगै आफ्नै शरीरको कोषलाई समेत नष्ट गर्न थाल्छ । अनि दुबी हुन्छ ।  ‘रोगप्रतिरोधी क्षमताले अति सक्रिय भएर हाम्रो छालालाई रङ प्रदान गर्ने मेलोनोसाइट कोष नष्ट गर्दा अर्थात् त्यो कोष मरेपछि छालामा सेतो दाग विकसित हुन थाल्छ’, डा. कर्ण भन्छन् ।   सेतो दागले कुनै खास शारीरिक समस्या उत्पन्न नगरे पनि यसबाट प्रभावित भएकाहरू डिप्रेसनको सिकार हुने गरेको डा. कर्ण औंल्याउँछन् । यस्तै, समाजमा यसलाई कुष्ठजस्तै देख्ने अवैज्ञानिक सोचले समेत प्रभावितलाई थप मर्का पर्ने गरेको छ ।   ‘यो तपाईंको छालामुनि भएको रङ बनाउने कोषले काम गर्न नसकेर भएको समस्या हो’, डा. कर्ण भन्छन्, ‘चिन्ता नलिई यसलाई सामान्य शारीरिक प्रक्रिया ठान्नुस् । यो सौन्दर्यसम्बन्धी समस्या मात्र हो ।’   लक्षण  तपाईंको छालाको रङ हल्का हुन थाल्छ, त्यस ठाउँका रौंसमेत सेता हुन थाल्छन् भने यो दुबीको समस्या हुन सक्छ । दुबी चिलाउने वा दुख्ने गर्दैन । त्यस्तो ठाउँमा संवेदनशीलता पनि अन्यत्रको छालामा जस्तै हुन्छ ।   उपचार   अचेल दुबीको उपचार जताततै हुने गर्छ । सामान्यतया यसको उपचारका निकै विधि पनि छन् । यस्तो समस्या भए छालारोग विशेषज्ञसँग सल्लाह लिनुपर्छ ।   तथापि दुई प्रकारका उपचार बढी प्रचलित छन्– फोटोथेरापी र मेलानोसाइट प्रत्यारोपण । फोटोथेरापीअन्तर्गत बिरामीले औषधि सेवन गरेर घाममा बस्नुपर्छ । यसकै अर्को प्रक्रियाअन्तर्गत बिरामीले औषधि सेवन गरे पनि नगरे पनि एउटा मेसिनभित्र दिइने विशेष प्रकारको प्रकाशभित्र समेत बस्नुपर्ने हुन सक्छ ।   अचेल मेलानोसाइट प्रत्यारोपणसमेत हुन थालेको छ । यो अति सामान्य प्रत्यारोपण हो । छालालाई लठ्याएर बिरामी होसमा रहँदै यो प्रत्यारोपण गरिन्छ ।  यसअन्तर्गत बिरामीको शरीरमा रहेको सामान्य छालाबाट मेलानोसाइट निकालेर यसको विशेष प्रकारको झोल तयार गरिन्छ र सेतो दाग भएको भागमा लगाइन्छ । तर यसो गर्नुअघि दुबी भएको ठाउँको छालाको माथिल्लो तह लेजर प्रविधिबाट हटाइन्छ ।  यस्तै, उपचारमा विभिन्न प्रकारका औषधिको सेवन र छाला प्रत्यारोपणसमेत प्रचलनमा छ । यसअन्तर्गत सक्सन ब्लिस्टर एपिडर्मल ग्राफ्टिङ, मेलानोसाइट इपिडर्मल सेल सस्पेन्सनलगायत प्रक्रिया उपयोग गरिन्छन् ।  दुबी सर्दैन   दुबी सरुवा रोग नभएकाले डराउनु पर्दैन । यो एक व्यक्तिबाट अर्कामा सर्दैन । यो छुँदा, सम्पर्कमा रहँदा, चुम्बन लिँदा, शारीरिक सम्पर्क गर्दा सर्दैन । यौन अंगमा सेता दाग भए पनि अन्य स्वस्थ व्यक्तिको जस्तै शारीरिक सन्तुष्टि आदिमा कुनै अन्तर आउँदैन । यो दाग हुनुमा खाद्यपदार्थको कुनै दोष हुन्न । आफूलाई रुच्ने जे खाँदा पनि हुन्छ ।  सेतो दाग/दुबी र कुष्ठमा फरक   -दुबी भएको छालामा संवेदना हुन्छ, तर कुष्ठ भएको छालामा संवेदना हुँदैन वा निकै कम हुन्छ ।   -दुबी चिलाउन सक्छ, तर कुष्ठ चिलाउँदैन ।  -दुबी भएको छालामा रौं हुन्छ, तर यसले समेत आफ्नो कालो रङ गुमाएर सेतो भएको हुन्छ । कुष्ठ भएको छालामा रौं पनि नष्ट भएको हुन्छ ।",health
"उमेरभन्दा अगावै कपाल सेतो हुनु मुटु रोगको संकेत हुन सक्छ । अध्ययनअनुसार, उमेरभन्दा अगावै कपाल फुल्न थाल्ने पुरुषलाई मुटु रोगको चपेटामा आउने सम्भावना सामान्य पुरुषको दाँजोमा बढी हुन सक्छ ।   यो अध्ययन स्पेनको मालागामा गतअप्रिल ६ देखि ८ तारिखसम्म भएको युरोपियन एसोसिएसन अफ प्रिभेन्टिभ कार्डियोलजीको वार्षिक बैठकमा प्रस्तुत गरिएको हो । मिश्रको काहिरा विश्वविद्यालयको अनुसन्धानकर्ताले सयौं वयस्क व्यक्तिमाथि गरिएको अध्ययनपछि यो परिणाम प्रस्तुत गरेका हुन् ।  अध्ययनअनुसार, धमनीको आन्तरिक पर्खालमा बोसो जम्नु र कपाल सेतो हुनुको जैविक प्रक्रियामा धेरै समानता छ । उमेरमा वृद्घि हुनुका साथै दुवैमा वृद्घि हुन्छ ।   बिग्रिएको डीएनए, तनाव, सुन्नाइ, हार्मोनसम्बन्धी परिवर्तनसँगै कार्यशील कोषिकामा उमेरको लक्षणजस्तो वस्तु यो प्रक्रियामा सामान रूपले उपस्थित रहन्छ ।   आर्टरियोस्क्लेरोसिस अर्थात् धमनीको कडापनको एउटा चरण यस्तो हुन्छ, जसमा धमनीको आन्तरिक पर्खालमा बोसो जम्न लाग्छ । एथेरोस्केलेरोसिस भनिने यो चरणले गर्दा धमनीमा रक्त प्रवाहको बाटो साँगुरो हुन्छ ।   अध्ययनमा सहभागीहरूमा मुटुको रोग छ वा छैन, मुटुको प्रमुख रक्त बाहिनीमा कुनै क्षति ग्रस्त त छैन भनी जान्नका लागि धमनीको आन्तरिक स्थितिको सिटी कोरोनरी एन्जियोग्राफी प्रविधिको माध्यमले जाँच गरियो ।  अनुसन्धानमा मुटुको रोग र कपालको सेतोपनाको मात्राका आधारमा सहभागीलाई दुई समूहमा बाँडियो । सेतो कपालका आधारमा अनुसन्धानकर्ताहरूले कपाल सेतो हुनुको विभिन्न चरणका लागि अंंक तय गरे । यसअनुसार पूरै कालो कपालका लागि १ अंक, सेतोभन्दा बढी कालो कपालका लागि २ अंक, कालो र सेतो कपालको बराबर मात्राका लागि ३ अंक, कालोभन्दा बढी सेतो कपालका लागि ४ अंक र पूरै सेतो कपालका लागि ५ अंक तय गरियो ।   हरेक सहभागीको अंक दुई स्वतन्त्र पर्यवेक्षकद्वारा निश्चित गरियो । उनीहरूको मधुमेह, तनाव, रक्तचाप, धूमपान, मुटु रोगको आनुवांशिक इतिहासजस्तो मुटु रोगका लागि पारम्पारिक कारकहरूको तथ्यांकसमेत एकत्रित गरियो ।   सबै तथ्यांकको विश्लेषणले के थाहा पाइयो भने, जुन सहभागीको कपाल बढी सेतो भइरहेको थियो, उनीहरूमा मुटु रोगको खतरा बढी थियो । उमेर र मुटु रोगसँग जोडिएको कारकको यसमा छुट्टै कुनै प्रभाव थिएन ।   अनुसन्धानअनुसार, वास्तविक उमेर कम भए पनि कपालको सेतोपनाले व्यक्तिको बढेको जैविक उमेरको वर्णन गर्छ । यो मुटु रोगको चेतावनीको संकेत हुन सक्छ ।",health
"जनैखटिरा (हर्पसजोस्टर) एक प्रकारको भाईरल ईन्फेक्सन हो । यसलाई पीडादायक समस्याको रुपमा लिन सकिन्छ । किनभने छालामा देखिने यो रोगमा स-साना पानीफोका जस्ता आउने खटिराहरु चिलाउनुका साथै असह्य रुपले दुख्ने किसिमको हुन्छ । चिकनपोक्सको भाईरस (भेरिसेला जोस्टर) भाइरसको संक्रमणले यो रोग लाग्दछ । डाक्टरी भाषामा यसलाई हर्पसजोस्टर भनिन्छ भने गाउँघरमा जनैखटिरा पनि भन्दछन् ।     जनैखटिरा सबै उमेरका मानिसलाई हुन सक्छ । प्राय:गरी यो रोग त्यस्ता व्यक्तिलाई हुन्छ, जसलाई पहिला ठेउँला (चिकेनपोक्स) भएको वा चिकेनपोक्सको एक्सपोजर भएको होस् । त्यस्ता व्यक्तिलाई हर्पसजोस्टर हुने संभावना प्रबल हुन्छ । कारण के भने भेरीसेला जोस्ट नामक भाईरस शरीरमा एक पटक प्रवेश गरिसके पछि चिकेनपोक्स ठीक भइसकेपश्चात् पनि यो भाइरस नर्वस सिस्टम जान्छ र जीवनपर्यन्त सुषुप्त अवस्थामा शरीरभित्रै रहिरहन्छ । आफ्नो अनुकूल परिस्थतिमा  वा शरीरको प्रतिरोधक क्षमता कम भएमा यो पुन: देखापर्ने गर्दछ ।   मधुमेह, मुटुको रोगी, एड्स रोगी, किड्नीको रोगी र क्यान्सरलगायतका पुराना रोगीहरुमा उनीहरुको आन्तरिक शारीरिक क्षमता कमजोर हुन्छ । यसबाहेक लामो समयसम्म उपचारको क्रममा स्टेराएड्स जस्तै-प्रेडनिसोन औषधिको सेवन गर्नेमा पनि हर्पसजोस्टर हुने खतरा बढी रहन्छ ।   # कारण :    यो रोग किन हुन्छ यसको कारण स्पष्ट त छैन, तर चिकित्साविद्हरु (छालारोग विशेषशज्ञ)को भनाइअनुसार जब हाम्रो शरीरको प्रतिरोधक क्षमता कमजोर हुन्छ । जसले गर्दा शरीर कमजोर हुन जान्छ । त्यसबेला यसको भाईरस नर्वस पथ-वे अर्थात् स्नायुमार्गको बाटो हुँदै हाम्रो छालासम्म पुग्छ । सामान्यतया यो रोग बढ्दो उमेर तथा पचास वर्षभन्दा बढी उमेर भएका मानिसहरुमा लाग्ने संभावना बढिरहन्छ । यसबाहेक अन्य कारणहरुमा   - रोग प्रतिरोधात्मक क्षमता कम हुनु  - शारीरिक तथा मानसिक तनाव बढी हुनु  - निन्द्राको अभाव आदीलाई लिन सकिन्छ   # लक्षण :  दाना निस्किनुभन्दा अगाडि प्रभावित पाटामा दर्द हुनु यस रोगको प्रमुख लक्षण हो । दर्द भएको केही दिनपश्चात् त्यस ठाउँमा रातो–रातो डाबर आउन सुरु हुन्छ । सुरुमा छालामा मसिनो डाबर आउनु । पछि खटिराको रुपमा विकास हुनु । खटिरा घाउको रुपमा परिणत हुनु । सो घाउ वरिपरिको क्षेत्रको छाला अति नै संवेदनशील हुनु र छुँदा पनि साह्रै दुख्नु । ज्वरो आउनु । खटिरा आउने ठाऊँमा धेरै दुख्ने । चिलाउनु, पोलेकोजस्तो अनुभव हुनु । झस्का हानेको जस्तो दुख्ने । पानीका स-साना फोका आउने । शरीरको कुनै पाटोमा खटिरा आउने । हात, पाखुरा, छाती, पेट, पिठ्युँ, खुट्टा वा कुनै पनि ठाँउमा आउन सक्छ । तर, अधिकांश रुपमा डाबरहरु शरीरको माथिल्लो भागमा नै निस्किन्छ । यसको अलावा कसै-कसैलाई ज्वरो आउनुकोसाथै शरीरका जोर्नीहरु दुख्नु, टाउको दुख्नु, बढी लाईट सहन न हुनु, थकान महसुस हुनु आदि जस्ता शिकायतहरु पनि देखिन्छ ।  # जोखिम :  समयमा नै जनैखटिराको औषधोपचार गरिएन भने यसरोबाट प्रभावित व्यक्तिको आखाँको दृष्टि कमजोर हुने । बिरामीको मुख बांगो हुने । ब्रेन हेमरेज भई बिरामीको मृत्यु पनि हुन सक्छ ।  # ऊपचार :  हर्पसजोस्टरको बारेमा गाउँघरमा एकप्रकारको अन्धविश्वास वा भ्रम रहेको देखिन्छ । के भने, जनैखटिरा भएपछि यो रोग निको हुँदैन । ब्यक्तिको मृत्यु हुन्छ । जुन एकदमै गलत कुरा हो । जनैखटिरा आएपछि कसैलाई दुई-तीन हप्तामा ठीक हुन्छ भने कतिपय दीर्घरोगबाट पीडित बिरामीलाई एक/दुई वर्षसम्म यसले दु:ख दिइरहन्छ । यसकारण बेलामै संबन्धित (छालारोग विशेषज्ञ)लाई कन्सलट गरी यस रोगको उपचार गराउनु पर्दछ ।   # होमियोप्याथिक उपचार : होमियोप्याथिक चिकित्सामा रोगीको शारीरिक एवं मानसिक अवस्थालाई ध्यानमा राखेर ऊपचार गर्ने गरिन्छ । हर्पसजोस्टर (जनै खटिरा)को उपचारमा रोगीको लक्षणअनुसार प्रयोग हुने केही होमियोप्याथिक औषधिहरु निम्न लिखित छन् । जसको प्रयोग आफ्नो नजिक कुनै योग्य तथा अनुभवी होमियोप्याथिक चिकित्सकसँग परामर्श लिई प्रयोग गर्नु उचित हुन्छ ।  # औषधिहरु :  (१) रेनन्क्युलस (२) रसटक्स (३) टरेन्टुलाक्युबेन्स (४) मेजेरियम (५) आर्सेनिकएल्ब (६) सिकोटा विरोसा (७) थुजा (८) आईरिस भर्स (९) डल्कामारा (१०) केन्थरिस (११) परुनस स्पाईनोसा (१२) सोरिनम आदी ।   # सल्लाह :  संक्रमण अवस्थामा भएको रोगीको ऊचित हेरविचार र सरसफाईमा विशेष ध्यान दिनुपर्ने हुन्छ । यसका साथै बिरामीको लुगा, बेडसिट, तौलिया, रुमाल, काँइयो आदिलाई तातोपानीले धोएर जीवाणुरहीत बनाउने । डाबर चिल्लाएको अवस्थामा नङले वा कुनै प्वाईन्टेट वस्तुले कन्याउनु हुँदैन । साह्रै नै चिलाएको छ भने सफा नरम कपडाले माथिबाट हल्का किसिमले सुमसुम्याने गर्नाले पनि चिलाउनमा राहत मिल्छ । आवश्यकता अनुसार पर्याप्त मात्रामा निदाउनु पर्छ । चर्को घाममा लामो समय बस्नु हुँदैन । शारीरिक एवं मानसिक तनाव सकभर कम गर्नु पर्छ ।  # खानपान :  यस रोगको उपचारको क्रममा बिरामीले आफ्नो खानपानमा समेत ध्यान दिनुपर्छ । उचित खानपानले पनि रोगलाई निको पार्नमा मद्दत गर्दछ । यस रोगबाट पीडित बिरामीले आफ्नो खानामा माछा, मासु, गेडागुडी, दूध, चिज, मुंगको दाल, लसुन, हरियो सागपात समावेश गर्नु पर्छ । बदाम, पेश्ता, काजू, ओख्खर, चक्लेट, मिठाई, जौ, गहुँबाट बनेका परिकार भटमास आदि जस्ता खाद्य पदार्थहरुको सेवनले भाईरसलाई वृद्धि गर्ने हुँदा यसलाई नखानु नै वेश हुन्छ । अस्तु ।",health
"स्वास्थ्यमन्त्री गिरिराजमणि पोखरेल बोलचालमा स्वाइन फ्लु भनिने ‘इन्फुएन्जा ए (एच१एन१) को संक्रमणबाट थलिएर एक सातादेखि वीर अस्पतालमा भर्ना भएका छन् । बाढीपीडित क्षेत्रमा स्वास्थ्य उपचार, राहत आदिको अनुगम गर्न जाँदा मौसमी रुघाखोकी भएका स्थानीय बासिन्दाको सम्पर्कमा आउनाले स्वास्थ्य मन्त्रीलाई स्वाइन फ्लु संक्रमण भएको प्रारम्भिक अनुमान गरिएको छ । 



विश्व स्वास्थ्य संगठन (डब्लूएचओ) ले सन् २०१० देखि स्वाइन फ्लु ए (एच१एन१ पिडिएम ०९) लाई मौसमी रूघाखोकीकै श्रेणीमा राखेपछि यसलाई पनि नयाँ नाम दिइएको हो । हाल हाम्रो मुलुकका विभिन्न भागमा मौसमी रुघाखोकीअन्तर्गतको स्वाइन फ्लुको प्रभाव देखिइरहेकाले थप सतर्कता आवश्यक छ । संक्रमणबाट जोगिन सक्ने सरसफाइ आदि उपाय गर्दा यो रोग लाग्नबाट धेरै हदसम्म बच्न सकिन्छ । 

इपिडिमियोलजी तथा रोग नियन्त्रण महाशाखाका अनुसार, यति बेला मुलुकभर फाट्टफुट्ट रूपमा स्वाइन फ्लुको प्रभाव भेटिइरहेकै छ । सन् २०१७ लागेयता यसको संक्रमणले १२ जनाको मृत्यु भइसकेको सरकारी तथ्यांक छ । तर अन्य चिकित्सक वास्तविक तथ्यांक यसभन्दा धेरै बढी हुने आकलन गर्छन् । मुलुकमा हाल शंकास्पद मौसमी रुघाखोकीका बिरामीमध्ये आधा जतिमा स्वाइन फ्लुको संक्रमण देखिएको छ । 

राष्ट्रिय जनस्वास्थ्य प्रयोगशालाकी निर्देशक डा. रुना झाका अनुसार गत एक महिनामा रुघाखोकीका बिरामीका १ हजार ३७ नमुना संकलन गरिएकामा ४ सय ८५ जना अर्थात् ४७ प्रतिशतमा इन्फलुएन्जा ए (एच१एन१) स्वाइन फ्लु देखिएको हो । यस्तै, १९ जनामा इन्फलुएन्जा ए (एच३), एक जनामा इन्फुएन्जा बी भेटियो ।

शुक्रराज ट्रोपिकल तथा सरुवा रोग अस्पताल, टेकुमा रुघाखोकीको समस्या लिएर दिनहुँ पुग्नेहरूको संख्या कम्तीमा ५० हुने गरेको औंल्याउँदै डा. शेरबहादुर पुन भन्छन्, ‘यो संक्रमण एक सातायता बढेको जस्तो छ । दिनहुँ ६ जनाजति प्रयोगशाला प्रमाणित केस हुने गरेका छन् ।’

निजी प्रयोगशालाले स्वाइन परीक्षण गरेको धेरै शुल्क लिन्छन् भने, राष्ट्रिय जनस्वास्थ्य प्रयोगशालामा नि:शुल्क हुन्छ । आवश्यक नभएका व्यक्तिहरूसमेत परीक्षणका लागि आउँदा उपलब्ध साधनस्रोत अत्यावश्यक व्यक्तिका लागि अभाव हुन सक्ने औंल्याउँदै डा. झा भन्छिन्, ‘स्वस्थ व्यक्तिलाई सामान्य मौसमी रुघाखोकी लाग्दैमा स्वाइनको परीक्षण गरिहाल्नुपर्दैन ।’

मुख्य रूपमा मौसमी रुघाखोकीका लक्षण देखिएकामध्ये रोग प्रतिरोधक क्षमता कम भएका, उच्च ज्वरो भएका, गर्भवती, बूढापाका, ५ वर्षमुनिका, दीर्घ रोगीहरूले स्वाइन फ्लुसम्बन्धी परीक्षण गराउन सक्छन् । मौसमी रुघाखोकी, स्वाइन फ्लु आदि कडा रूपमा देखिन सक्ने समूहमा तपाईं, तपाईंको परिवार, छरछिमेक, समाजका थुप्रै व्यक्ति हुन सक्छन् । यस्ता व्यक्तिलाई रुघाखोकीको संक्रमण हुन नदिनसमेत सकेसम्म प्रयत्न गर्नुपर्छ । यदि भई नै हाल्यो भने सामान्य स्वस्थ व्यक्तिको दाँजोमा थप चनाखो हुनुपर्ने आवश्यकता हुन्छ । 

स्वाइनलगायतका मौसमी रुघाखोकीले सताउन सक्ने जोखिम समूहमा दम, श्वास रोगको समस्या भएकाहरू पर्छन् । मौसमी रुघाखोकी, स्वाइन फ्लुले माथिल्लो वा तल्लो सासनलीमा संक्रमण गराउन सक्ने भएकोले पहिलेदेखि नै फोक्सो र सासनलीमा समस्या भएकाहरूको लागि यो घातक हुन सक्छ । 

हाम्रो मुलुकमा धूमपान र मद्यपान गर्नेहरू पनि स्वाइन फ्लुको उच्च जोखिममा छन् । ‘हामीले केही केसमा बाहिरबाट स्वस्थ देखिएका कम उमेरका व्यक्तिमा यो संक्रमण कडा रूपमा देखिएर मृत्युसमेत हुने गरेको भेट्यौँ र कारण खोतल्दै जाँदा मद्यपानलाई समेत कारक मानेका छौं,’ इपिडिमियोलजी तथा रोग नियन्त्रण महाशाखाका डा. गुणनिधि शर्मा भन्छन्, ‘मदिराको अम्मलीहरूमा समेत यो संक्रमण सजिलै देखिने र कडा रूपमा प्रस्तुत हुने गरेको पाइएको छ ।’ 

हात/गला नमिलाऔँ, नमस्ते गरौं

मुलुकमा स्वाइन फ्लु सबैभन्दा बढी हात/गला मिलाउनाले फैलिरहेको आकलन विज्ञहरूको छ । अभिवादनका लागि नेपाली संस्कृतिको नमस्कार, प्रमाण गर्ने चलन अपनाउँदा यो संक्रमणको जोखिमसमेत कम हुने उनीहरूको धारणा छ । 

‘जो भेटे पनि आजकल हात मिलाउने चलन छ,’ डा. पुन भन्छन्, ‘हात मिलाउने चलन बन्द गर्दा ३० प्रतिशतभन्दा बढी रुघाखोकी, स्वाइनलगायतका यस्ता संक्रमण हुने सम्भावना कम हुन्छ ।’

रुघाखोकी लागेकाहरूबाट एक मिटर टाढै बसौं

रुघाखोकीजस्तो लक्षण बोकेकाहरूको सम्पर्कमा पुग्दा करिब एक मिटर परै बस्ने गरे संक्रमणबाट धेरै हदसम्म जोगिन सकिन्छ । 

‘इम्फलुएन्जा सास मात्र 

फेरि रहेको बेलामा सामान्यत: सर्दैन,’ डा.शर्मा भन्छन्, ‘खोक्दा, हाच्छिउँ गर्दा मुखबाट निस्किने पानीका ससाना कणका माध्यमले एक व्यक्तिवाट अर्कोमा सर्छ ।’

खोकी लागे तीन दिन घरमै बसौं

ज्वरो र रुघाखोकीको समस्या भएकाहरू सकेसम्म तीन दिनसम्म घरमै सुरक्षित रूपमा बस्दा अन्य व्यक्ति संक्रमणको जोखिममा पर्दैनन् । 

बिरामी विद्यार्थी स्कुल, कलेज नजाने गर्दा, रुघाखोकी भएका व्यक्तिहरू आफ्नो कार्य क्षेत्र, भीडभाड भएको ठाउँमा नजाँदा संक्रमण नियन्त्रणमा सघाउ पुग्छ । 

लक्षण

– एक्कासि उच्च ज्वरो

– टाउको/जीउ दुखाइ

– घाँटी खसखस

– सुक्खा खोकी

– नाकबाट पानी बग्नु

– वाकवाकी र पखाला

उपचार

कडा रुघाखोकी देखिए र प्रयोगशाला परीक्षणले स्वाइन फ्लुको पुष्टि भए एन्टिभाइरल सहित अन्य औषधि दिइन्छ । यसका अतिरिक्त बिरामीलाई प्रशस्त आरामलगायतका अन्य प्रक्रिया अपनाइन्छ । परिवारको कुनै सदस्यलाई यो रोग लागेको छ भने अन्य पारिवारिक सदस्यहरूलाई संक्रमणबाट जोगाउन १० दिनसम्म एन्टिभाइरल औषधि दिने गरिएको डा. पुन बताउँछन् ।

स्वाइन फ्लुको समयमै उपचारले रोग निको हुन्छ । 

लापरबाहीलगायत ढिलो गरी उपचार प्रक्रियामा आउनाले यो रोगबाट मृत्यु हुने सम्भावना बढी देखिएको छ ।",health
"स्वास्थ्यमन्त्री गिरिराजमणि पोखरेल बोलचालमा स्वाइन फ्लु भनिने ‘इन्फुएन्जा ए (एच१एन१) को संक्रमणबाट थलिएर एक सातादेखि वीर अस्पतालमा भर्ना भएका छन् । बाढीपीडित क्षेत्रमा स्वास्थ्य उपचार, राहत आदिको अनुगम गर्न जाँदा मौसमी रुघाखोकी भएका स्थानीय बासिन्दाको सम्पर्कमा आउनाले स्वास्थ्य मन्त्रीलाई स्वाइन फ्लु संक्रमण भएको प्रारम्भिक अनुमान गरिएको छ । 



विश्व स्वास्थ्य संगठन (डब्लूएचओ) ले सन् २०१० देखि स्वाइन फ्लु ए (एच१एन१ पिडिएम ०९) लाई मौसमी रूघाखोकीकै श्रेणीमा राखेपछि यसलाई पनि नयाँ नाम दिइएको हो । हाल हाम्रो मुलुकका विभिन्न भागमा मौसमी रुघाखोकीअन्तर्गतको स्वाइन फ्लुको प्रभाव देखिइरहेकाले थप सतर्कता आवश्यक छ । संक्रमणबाट जोगिन सक्ने सरसफाइ आदि उपाय गर्दा यो रोग लाग्नबाट धेरै हदसम्म बच्न सकिन्छ । 

इपिडिमियोलजी तथा रोग नियन्त्रण महाशाखाका अनुसार, यति बेला मुलुकभर फाट्टफुट्ट रूपमा स्वाइन फ्लुको प्रभाव भेटिइरहेकै छ । सन् २०१७ लागेयता यसको संक्रमणले १२ जनाको मृत्यु भइसकेको सरकारी तथ्यांक छ । तर अन्य चिकित्सक वास्तविक तथ्यांक यसभन्दा धेरै बढी हुने आकलन गर्छन् । मुलुकमा हाल शंकास्पद मौसमी रुघाखोकीका बिरामीमध्ये आधा जतिमा स्वाइन फ्लुको संक्रमण देखिएको छ । 

राष्ट्रिय जनस्वास्थ्य प्रयोगशालाकी निर्देशक डा. रुना झाका अनुसार गत एक महिनामा रुघाखोकीका बिरामीका १ हजार ३७ नमुना संकलन गरिएकामा ४ सय ८५ जना अर्थात् ४७ प्रतिशतमा इन्फलुएन्जा ए (एच१एन१) स्वाइन फ्लु देखिएको हो । यस्तै, १९ जनामा इन्फलुएन्जा ए (एच३), एक जनामा इन्फुएन्जा बी भेटियो ।

शुक्रराज ट्रोपिकल तथा सरुवा रोग अस्पताल, टेकुमा रुघाखोकीको समस्या लिएर दिनहुँ पुग्नेहरूको संख्या कम्तीमा ५० हुने गरेको औंल्याउँदै डा. शेरबहादुर पुन भन्छन्, ‘यो संक्रमण एक सातायता बढेको जस्तो छ । दिनहुँ ६ जनाजति प्रयोगशाला प्रमाणित केस हुने गरेका छन् ।’

निजी प्रयोगशालाले स्वाइन परीक्षण गरेको धेरै शुल्क लिन्छन् भने, राष्ट्रिय जनस्वास्थ्य प्रयोगशालामा नि:शुल्क हुन्छ । आवश्यक नभएका व्यक्तिहरूसमेत परीक्षणका लागि आउँदा उपलब्ध साधनस्रोत अत्यावश्यक व्यक्तिका लागि अभाव हुन सक्ने औंल्याउँदै डा. झा भन्छिन्, ‘स्वस्थ व्यक्तिलाई सामान्य मौसमी रुघाखोकी लाग्दैमा स्वाइनको परीक्षण गरिहाल्नुपर्दैन ।’

मुख्य रूपमा मौसमी रुघाखोकीका लक्षण देखिएकामध्ये रोग प्रतिरोधक क्षमता कम भएका, उच्च ज्वरो भएका, गर्भवती, बूढापाका, ५ वर्षमुनिका, दीर्घ रोगीहरूले स्वाइन फ्लुसम्बन्धी परीक्षण गराउन सक्छन् । मौसमी रुघाखोकी, स्वाइन फ्लु आदि कडा रूपमा देखिन सक्ने समूहमा तपाईं, तपाईंको परिवार, छरछिमेक, समाजका थुप्रै व्यक्ति हुन सक्छन् । यस्ता व्यक्तिलाई रुघाखोकीको संक्रमण हुन नदिनसमेत सकेसम्म प्रयत्न गर्नुपर्छ । यदि भई नै हाल्यो भने सामान्य स्वस्थ व्यक्तिको दाँजोमा थप चनाखो हुनुपर्ने आवश्यकता हुन्छ । 

स्वाइनलगायतका मौसमी रुघाखोकीले सताउन सक्ने जोखिम समूहमा दम, श्वास रोगको समस्या भएकाहरू पर्छन् । मौसमी रुघाखोकी, स्वाइन फ्लुले माथिल्लो वा तल्लो सासनलीमा संक्रमण गराउन सक्ने भएकोले पहिलेदेखि नै फोक्सो र सासनलीमा समस्या भएकाहरूको लागि यो घातक हुन सक्छ । 

हाम्रो मुलुकमा धूमपान र मद्यपान गर्नेहरू पनि स्वाइन फ्लुको उच्च जोखिममा छन् । ‘हामीले केही केसमा बाहिरबाट स्वस्थ देखिएका कम उमेरका व्यक्तिमा यो संक्रमण कडा रूपमा देखिएर मृत्युसमेत हुने गरेको भेट्यौँ र कारण खोतल्दै जाँदा मद्यपानलाई समेत कारक मानेका छौं,’ इपिडिमियोलजी तथा रोग नियन्त्रण महाशाखाका डा. गुणनिधि शर्मा भन्छन्, ‘मदिराको अम्मलीहरूमा समेत यो संक्रमण सजिलै देखिने र कडा रूपमा प्रस्तुत हुने गरेको पाइएको छ ।’ 

हात/गला नमिलाऔँ, नमस्ते गरौं

मुलुकमा स्वाइन फ्लु सबैभन्दा बढी हात/गला मिलाउनाले फैलिरहेको आकलन विज्ञहरूको छ । अभिवादनका लागि नेपाली संस्कृतिको नमस्कार, प्रमाण गर्ने चलन अपनाउँदा यो संक्रमणको जोखिमसमेत कम हुने उनीहरूको धारणा छ । 

‘जो भेटे पनि आजकल हात मिलाउने चलन छ,’ डा. पुन भन्छन्, ‘हात मिलाउने चलन बन्द गर्दा ३० प्रतिशतभन्दा बढी रुघाखोकी, स्वाइनलगायतका यस्ता संक्रमण हुने सम्भावना कम हुन्छ ।’

रुघाखोकी लागेकाहरूबाट एक मिटर टाढै बसौं

रुघाखोकीजस्तो लक्षण बोकेकाहरूको सम्पर्कमा पुग्दा करिब एक मिटर परै बस्ने गरे संक्रमणबाट धेरै हदसम्म जोगिन सकिन्छ । 

‘इम्फलुएन्जा सास मात्र 

फेरि रहेको बेलामा सामान्यत: सर्दैन,’ डा.शर्मा भन्छन्, ‘खोक्दा, हाच्छिउँ गर्दा मुखबाट निस्किने पानीका ससाना कणका माध्यमले एक व्यक्तिवाट अर्कोमा सर्छ ।’

खोकी लागे तीन दिन घरमै बसौं

ज्वरो र रुघाखोकीको समस्या भएकाहरू सकेसम्म तीन दिनसम्म घरमै सुरक्षित रूपमा बस्दा अन्य व्यक्ति संक्रमणको जोखिममा पर्दैनन् । 

बिरामी विद्यार्थी स्कुल, कलेज नजाने गर्दा, रुघाखोकी भएका व्यक्तिहरू आफ्नो कार्य क्षेत्र, भीडभाड भएको ठाउँमा नजाँदा संक्रमण नियन्त्रणमा सघाउ पुग्छ । 

लक्षण

– एक्कासि उच्च ज्वरो

– टाउको/जीउ दुखाइ

– घाँटी खसखस

– सुक्खा खोकी

– नाकबाट पानी बग्नु

– वाकवाकी र पखाला

उपचार

कडा रुघाखोकी देखिए र प्रयोगशाला परीक्षणले स्वाइन फ्लुको पुष्टि भए एन्टिभाइरल सहित अन्य औषधि दिइन्छ । यसका अतिरिक्त बिरामीलाई प्रशस्त आरामलगायतका अन्य प्रक्रिया अपनाइन्छ । परिवारको कुनै सदस्यलाई यो रोग लागेको छ भने अन्य पारिवारिक सदस्यहरूलाई संक्रमणबाट जोगाउन १० दिनसम्म एन्टिभाइरल औषधि दिने गरिएको डा. पुन बताउँछन् ।

स्वाइन फ्लुको समयमै उपचारले रोग निको हुन्छ । 

लापरबाहीलगायत ढिलो गरी उपचार प्रक्रियामा आउनाले यो रोगबाट मृत्यु हुने सम्भावना बढी देखिएको छ ।",health
"अस्पतालमा चिकित्सक र बिरामीका आफन्तबीच विभिन्न विषयलाई लिएर भनाभन हुनु वा झगडा नै हुनु नौलो कुरा होइन । तर मंगलबार राति भारतको जोधपुरस्थित उमैद अस्पतालको अप्रेशन थिएटर भित्रै दुई वरिष्ठ चिकित्सकबीच भनाभन हुँदा नवजात शिशुको मृत्यु भएको घटना सार्वजनिक भएको छ ।

उक्त अस्पतालका स्त्री तथा प्रसुती रोग विभागका साहयक प्राध्यापक डा. अशोक ननिभाल तथा एनेस्थेसीया विभागका प्राध्यापक डा. मथुरालाल ताक अभद्र भाषाको प्रयोग गर्दै भनाभन गरिरहेको भिडियो भारतीय मिडियामा सार्वजनिक भएको हो । 

गम्भिर अवस्थामा गर्भवति महिलालाई अस्पताल ल्याइएसँगै उनको गर्भमा रहेको शिशुको अप्रेशन गरि निकाल्ने काम भइरहँदा दुई चिकित्सकबीच भनाभन भएको अस्पताल प्रशासनले पनि स्विकारेको मिडियाले जनाएको छ । अप्रेशन गरि निकालिएको शिशुको केही समयमा नै मृत्यु भएको थियो ।



उक्त घटना सार्वजनिक भएपछि राज्य सरकार तथा राजेस्थानको उच्च अदालतले जोधपुरको कलेक्टरलाई अनुसन्धान गरि कारवाही गर्न आदेश दिएको छ । यस्तै अस्पताल प्रशासनले दुवै चिकित्सकलाई निलम्बन गरेको जानकारी दिएको छ ।

राज्य सरकारको चिकित्सा शिक्षा विभागले डा. ननिभालको साहयक प्राध्यापकको पद फिर्ता लिएर मेडिकल अफिसरको पदमा घटुवा गरेको बताइएको छ । डा. ताकको हकमा भने उनी वरिष्ठ प्राध्यापक भएकाले थप अनुसन्धान पछि मात्रै केही कारवाही हुने भएको छ ।",health
"कब्जियत रोग एक, समस्या अनेक । कब्जियत अर्थात दिसा खुल्सत न हुनु हो । यस को समस्या बाट आज ९०% प्रतिशत व्यक्तिहरु प्रभावित छन् भन्दा अतियुक्ति न होला । कब्जियत हुनु , पेट गडबड हुनु, पेटमा ग्यास बन्नु, पेट सफा नहुनु आदि जस्ता समस्याहरु गाउँको भन्दा सहरी जीवनमा एक आम समस्या भइसकेको छ । भनिन्छ पेट ठीक त सबै ठीक । पेटबाट नै छत्तिस प्रकारको रोगको सुरुवात हुन्छ , जस्तै- पाइल्स (अल्काई) , ग्यास्ट्राइटिस, डायबिटिज , टाउको दुख्ने, मुख गन्हाउने, वाक-वाकी लाग्ने , बान्ता हुने आदि । पेट नै रोग को घर हो । यदि तपाईँको पेट ठीक छ भने अर्थात पाचन प्रणाली सही छ भने तपाईँको स्वास्थ्य ठीक छ ।



 पेटको सम्बन्धमा एउटा भनाइ छ, 'जहाँ बढा पेटका घेरा , वही डाला रोग ने डेरा ' अर्थात सामान्य आयतन भन्दा ठूलोआकारमा पेट बढनु को अर्थ हो रोगले शरीरमा डेरा जमाउनु । तर बिडम्बना हेर्नुस्, हाम्रो समाजमा भुँडी लाग्यो भने यसलाई राम्रो मान्छन् । स्वस्थ्य र सम्पन्नता को प्रतिक ठान्दछन् । साथीभाइहरुले भन्छन्- क्या हो- मोटाइछस् नि यार, भुँडी लागेछ नि ! आदि । तर वास्तवमा भन्ने हो भने पेट बढनुको अर्थ व्यक्तिमा रोगको सुरुआत हुनु हो । 

कब्जियतको प्रकार: कब्जियत खास गरी दुई प्रकारको देखिन्छ ।  स्थायी र अस्थायी । 

स्थायी कब्जियतबाट मुक्ति पाउन निकै कठिन हुन्छ  र यो कैयौं रोगहरुको कारण पनि बनिरहेको हुन्छ । क्रोनिक कन्स्टिपेसनमा जुलाब ( दिसागराउने) औषधि लिँदा पनि काम गर्दैन । यस्तै डुस ( एनिमा) लिँदा पनि दिसा खुलेर आउँदैन । यस्ता प्रकारका स्थायी कब्जियतको उपचारका लागि सम्बन्धित चिकित्सकसँग बेलैमा परामर्श गरी औषधोपचार गर्दा मात्र सम्भव हुन्छ । अस्थायी कब्जियतमा चाहिँ आफ्नो खानपान, रहनसहन, जीवनशैलीमा परिवर्तन गरेमा हटाउन सकिन्छ ।

कारण: कब्जियत हुनुको यही नै हो भनेर ठोकुवा गर्न सक्ने अवस्था छैन । कब्जियत हुनका थुप्रै कारणहरु छन् । जस्तै- अनियमित खानपान, शारीरिक श्रमको कमी, खाएको कुरा नपच्नु , औषधिहरुको बढी सेवन गर्नु , पानी कम पिउनु , तारेको भुटेको र  फास्टफुड, चाउचाउ, मम, पिज्जा, पास्ता, चाउमिन, नान तन्दुरी , जस्ता मैदाबाट बनेको खाद्य पदार्थको बढी प्रयोग गर्नु । राति जागरण बस्नु, चिन्ता तथा तनावपूर्ण जीवन बिताउनु , धुमपान गर्नु, चिया, कफी, कोकाकोला, फेन्टा , इनर्जी ड्रिङ्क्स जस्ता पेय पदार्थको बढी प्रयोग गर्नु । एकै ठाउँमा बसेर घन्टौं काम गरिरहनु आदि कब्जियतका प्रमुख कारणहरु हुन् । 

यसबाट हुने समस्या: कब्जियतको समस्याबाट पीडित व्यक्तिलाई भोक नलाग्ने, मुख गन्हाउने, पेटफूल्ने, ग्यासभरिने, मुटुको ढुक-ढुकी बढने, टाउको दुख्ने, वाक-वाक्कि लाग्ने तथा बान्ताहुने , दिसा बाख्राको बड्कौंला जस्तो गोटा- गोटा हुने , दिसागर्दा निकै कन्नु पर्ने , जसलेगर्दा मलद्वार बाहिर निस्किने हुन्छ, साथै हर्निया समेत हुने सम्भावना बढी हुन्छ । अल्काइ( पाइल्स) आदि जस्ता समस्या कब्जियतले ल्याउँछ । साथै पेटको आकार बढनुको साथै शरीरको तौलपनि बढन गई समस्या हुनसक्छ ।

कब्जियतबाट कसरी बच्ने : कब्जियतको समस्या हुनेहरुले बोक्रासहित को गाजर, चना, भटमास, काक्रो, मुला, अम्बा जस्ता फलफुलहरु खानु पर्छ त्यसै गरी गहुँको पिठो , कोदो, बोक्रासहितको आलु, फापर, गेडागुडी पर्याप्त मात्रामा लिनुपर्छ । हरियो सागपात, रेसादार ( फाइबर) युक्त सिजन अनुसारको सागसब्जीहरु प्रशस्त मात्रामा सेवन गर्नुपर्छ । 

यसको साथै नियमित रुपले आफ्नो शरीरको क्षमताअनुसार व्यायाम गर्नुपर्दछ । व्यायाम मुटुको चालको लागि मात्र हैन, शरीरको आन्द्राको चालको लागि पनि चाहिन्छ । व्यायामले पाचन शक्ति बढाउन मद्दत गर्दछ । अन्य व्यायाम गर्न सकिँदैन भने हिँडाइ त जसले पनि, जहाँपनि गर्नसक्छ । यसको लागि पैसा खर्च गर्नुपर्दैन । हरेक दिन बिहान र बेलुकी आफ्नो समय मिलाएर तीस मिनट जति छिटो-छिटो हिँडाइ एउटा राम्रो व्यायाम हो । यसले शरीरको तौल ठीक राख्नको साथै कब्जियत हटाउनमा पनि मद्दत गर्दछ । विभिन्न कारणवश कतिपय व्यक्तिहरु बिहान उठने बित्तिकै नित्यक्रिया गर्दैनन् । कामको चाप, अफिस या पसल जान हतार, ढिलो उठने बानी आदिले गर्दा अफिस वा काममा दौडिन्छ । दिसा लाग्दालाग्दै पनि च्यापेर, रोकेर दौडिन्छन् ।  

यसले गर्दा पनि कब्जियत हुन्छ । अत; बिहान उठने बितिक्कै दिसा आएपनि वा न लागेपनि शौचालय जाने बानि बसाल्नु पर्छ । यसले कब्जियतबाट बचाउँछ, खानेकुरा र व्यायामको अभावले मात्र होइन लगातारको मानसिक चिन्ता र डर पनि कब्जिययत को कारण बन्न सक्छ । चिन्ता, तनाव, भय हटाउन मेडिटेशन ( ध्यान) योगाभ्यास गर्नु लाभदाय हुन्छ । जीवनलाई हेर्ने दृष्टिकोणमा परिवर्तन ल्याउनु पर्छ , सकारात्मक सोच राख्नु पर्छ । मानसिक चिन्ता हटाउन, आनन्दपूर्वक को हिँडाइ, दौडाइ र हसाइँपनि एउटा राम्रो माध्यम हो । पेट मिची- मिची हाँस्नु , जसले आन्द्राको मालिस हुन्छ । 

सल्लाह: कब्जियत हटाउनका लागि विभिन्न प्रकारका सञ्चारमाध्यमबाट विज्ञापनमा देखाइएका औषधि (चुर्ण ) जुलाबको प्रयोग सकेसम्म गर्नु हुँदैन । जुलाबले एकचोटी त आराम दिन्छ । तर बारम्बार यसको प्रयोगले  आन्द्रालाई कमजोर बानाउँछ र साथै बानी बस्छ । दिसा गराउने औषधि जुनदिन खानुहुन्छ, त्यसको भोलिपल्ट पेट कटक्क दुखेर दिसा लाग्छ । जुनदिन सेवन गरिएन भने दिसा नै लाग्दैन । यस प्रकार कब्जियत झन् बढेर आउँछ । 

यसै प्रकार केही एलोप्याथिक औषधिहरुको नियमित सेवनले पनि कब्जियत गराउँछ । जस्तै –एन्टासिड, क्याल्सियम, निद्रे लागाउने औषधि, ब्लड प्रेसरको औषधिका साथै मानसिक रोगका लागि प्रयोग गरिने औषधि आदि हुन् ।

निषेध : दिसा बस्दा दिसा आएन भने कतिपय व्यक्तिहरु बल निकालेर कन्छन् । यसले गुद्दद्वारमा दबाव पर्न जान्छ र मलद्वारमा घाउ (फिसर) हुन सक्छ। मलद्वार बाहिर निस्किने ( परोल्याप्स एनो) हुनसक्छ । त्यस अर्थ दिसा बस्दा कन्नु हुँदैन । कन्नुको सट्टा दैनिक जीवनको भोजन, व्यायाम, पूर्ण निन्द्रा आदिबाट नै कब्जियतबाट मुक्ति पाउन उचित हुन्छ । कब्जियत हुनेले राति सुत्दा मनतातो पानी पिउनु राम्रो हुन्छ । 

होमियोप्याथिक उपचार : कब्जियतको उपचारमा रोगीको मानसिक एवं शारीरिक लक्षणको आधारमा प्रयोग हुने केही औषधिहरु निम्न लिखित छन् । जसको प्रयोग स्थायी/अस्थायी दुबै प्रकारको कब्जियतमा सफलतापूर्वक गर्न सकिन्छ । # औषधिहरु : ब्रायोनिया, एलुमिना, औपियम, लाइकोपोडियम, कल्केरियाकार्ब, ग्रेफाईटीस, सल्फर, सिपिया, नक्स भोमिका, नेट्रम म्युर, साइलिसिया, कास्टिकम, आदि ।",health
"बढी मद्यपान गर्ने व्यक्तिमा छालाको क्यान्सर हुने सम्भावना बढ्छ । ‘ब्रिटिस जर्नल अफ डर्मेटोलजी’ मा प्रकाशित यो अनुसन्धानअनुसार दिनहुँ १० मिलिग्रामभन्दा बढी मद्यपान गर्दा भेसल सेल कार्सिनोमाको खतरा ७ प्रतिशत र स्किन स्क्वमस सेल कार्सिनोमाको जोखिम ११ प्रतिशतसम्म बढ्छ । नन मेलेनोमा क्यान्सरका दुइटा सामान्य प्रकार हुन् यी । 

अनुसन्धानअनुसार, परावैजनी विकिरण सीधै बीसीसी र सीएमसीसीसँग जोडिएको छ । अर्कातिर, मदिरा र क्यान्सरको सम्बन्ध सटिक रूपमा परिभाषित छैन । छालाको क्यान्सर हुने जोखिम मदिराको मात्रामा निर्भर गर्छ ।",health
"एउटा अनुसन्धानको दाबीअनुसार, राम्रो पुस्तक पढ्नाले मस्तिष्कमा सकारात्मक परिवर्तन आउँछ, यसले स्मरणशक्तिलाई तिखार्छ ।  यो अध्ययन जर्नल ब्रेन कनेक्टिभिटीमा प्रकाशित भएको हो । यो अनुसन्धानअन्तर्गत विश्वविद्यालयका २१ विद्यार्थीलाई रावर्ट हारिसको पुस्तक ‘पाम्पेई’, पढ्न दिइएको थियो । १९ दिनसम्मको निगरानीमा मस्तिष्कको बायाँ खण्ड सक्रिय पाइयो । यो अध्ययनमा फंग्सनल म्याग्नेटिक रेसोनेन्स इमेजिङ (एफएमआरआई) को सहयोग लिइएको थियो ।   राम्रो पुस्तक पढ्नाले मस्तिष्कमा सकारात्मक परिवर्तन आउँछ । राम्रो पुस्तक पढ्नाले मस्तिष्कमा कुनै कामलाई गर्नका लागि विचारको गतिविधि सक्रिय हुन्छ । यसले मस्तिष्क कुनै विषयलाई छिट्टै याद गर्छ ।   अनुसन्धानअनुसार, राम्रो कथा पढ्नाले मस्तिष्कको काम गर्ने तरिका पनि परिवर्तन गर्न सकिन्छ । यदि तपाईं केही बढी नै नकारात्मक सोचाइ राख्नुहुन्छ भने राम्रो पुस्तक पढेर तपाईं यसलाई सकारात्मक बनाउन सक्नुहुन्छ ।   अध्ययनमा एफएमआरआई स्केनरको सहयोगले थाहा पाइयो कि कथा पढ्नाले मस्तिष्कको आरामको अवस्थामा परिवर्तन आउँछ ।   कथाले हाम्रो जीवनलाई आकार दिन्छ । एउटा राम्रो कथा मस्तिष्कको सम्झना क्षमता बढाउँछ । कथा पढ्नाले मस्तिष्कमा स्नायुसम्बन्धी परिवर्तन हुन्छ । शरीरमा उत्तेजना हुन्छ र हामी आफूलाई कथाको पात्रको रूपमा अनुभव गर्न थाल्छौं । पुस्तक पढ्ने समय मस्तिष्क ‘भर्चुवल (यथार्थभाषी) दुनियाँमा पुग्छ र त्यही गतिविधिलाई सही मान्छ ।",health
"हालैको एउटा अध्ययनको दाबीअनुसार, राति मज्जाले नसुत्ने बालबालिकालाई टाइप–२ मधुमेह हुने जोखिम धेरै बढी हुने रहेछ । बेलायतमा विभिन्न जातिका, ९–१० वर्ष उमेर समूहका ४ हजार ५ सय २५ बालबालिकामा गरिएको यो अध्ययन ‘पिडिएट्रिक्स’ मा प्रकाशित छ ।

उक्त अध्ययनअन्तर्गत बालबालिकाको शारीरिक नाप, रगतको नमुना र प्रश्नावलीको तथ्यांक संकलित गरियो । राति धेरै ढिलो सुत्ने बालबालिको तौल अलि कमै हुने उक्त अध्ययनमा उल्लेख छ । मस्त निद्रा र इन्सुलिन, इन्सुलिनप्रतिरोधी तथा रगतमा ग्लुकोजको विपरीत सम्बन्ध हुन्छ । अर्थात्, बढी समयसम्म सुत्ने बालबालिकामा इन्सुलिन, इन्सुलिनप्रतिरोधी र रगतमा ग्लुकोजको स्तर कम हुन्छ । 

बेलायतको नेसनल हेल्थ सर्भिसले १० वर्षका बालबालिकालाई १० घण्टा सुत्ने सल्लाह दिएको छ । अध्ययनअनुसार, जीवनको प्रारम्भिक समयमा निद्राको समय बढाउनाले शरीरमा बोसो र टाइप–२ मधुमेहको स्तर कम गर्नमा सहयोग मिल्छ । बाल्यकालमा पर्याप्त सुतेको फाइदा युवावस्थामा पाइन्छ ।",health
"भारतमा स्वाइन फ्लुका कारण ८ महिनामा १ हजार ९४ जनाको मृत्यु भएको छ । बिहीबार स्वास्थ्य मन्त्रालयले सार्वजनिक गरेको प्रतिवेदनअनुसार गत तीन सातामा मात्रै भारतमा ३ सय ४२ जनाले ज्यान गुमाइसकेका छन् । 

सन् २०१६ को तुलनामा यो संख्या तीनगुणा बढी भएको भन्दै अधिकारीहरूले चिन्ता व्यक्त गरेका छन् । 

प्रतिवेदनअुनसार हालसम्म २२ हजार १ सय ८६ जना स्वाइन फ्लु संक्रमित छन् । पश्चिम राज्य महाराष्ट्र सबैभन्दा बढी प्रभावित भएको छ । महाराष्ट्रमा मात्रै ८ महिनामा ४ सय ३७ को मृत्यु भएको छ । भारतीय समाचार संस्था पीटीआईका अनुसार गुजरातमा ४ सय ३७ को ज्यान गइसकेको छ । 

भारतमा स्वाइन फ्लुको प्रकोपका कारण सन् २००९ र २०१० मा २ हजार ७ सयभन्दा बढी मानिसको ज्यान गएको थियो भने ५० हजार जना संक्रमित भएका थिए ।",health
"हिमाली जिल्ला रसुवामा पुग्यो आयुर्वेद शिविर
 स्वास्थ्यखबर
असार ९, २०७५ शनिवार २०:३५:२१ प्रकाशित 
102
Shares
 
नेपाल आयुर्वेद विद्यार्थी समाज र हिमालयज स्र्पिङ वाटर धुन्छे रसुवाको संयुक्त आयोजनामा एकदिवसीय वृहत् नि:शुल्क  आयुर्वेद तथा योग सिविर रसुवाको धुन्चेमा सम्पन्न भएको छ।

उक्त सिविरमा ५०० भन्दा बढीले स्त्री रोग, बालरोग, नाककान घाँटी, वृद्धरोग, योग परामर्श जस्ता सेवाबाट लाभन्वित भएका छ्न । यस प्रकारको शिवीर जिल्लामा नै पहिलो रहेकोले आगामी दिनमा रसुवालाई  जडिबुटी प्रशोधन केन्द्रको रुपमा विकास गर्ने प्रतिबद्धता प्रमुख जिल्ला अधिकारि कृष्ण पौडेललेव्यक्त गरे। 

कार्यक्रममा बोल्दै समाजका अध्यक्ष डा.सुमन खनालले योग र आयुर्वेद केवल स्वास्थ उपचार पद्धतिमात्र  नभई हाम्रो जीवन शैली समेत भएको बताए ।",health
"नागरिकले सर्वसुलभ स्वास्थ्य सेवा पाउनुपर्छ : मन्त्री थापा
 स्वास्थ्यखबर
असार ९, २०७५ शनिवार १९:४८:२१ प्रकाशित 
 
बेनी- महिला, बालबालिका तथा ज्येष्ठ नागरिक मन्त्री थममाया थापाले सर्वसुलभरुपमा स्वास्थ्य सेवा पाउनुपर्ने नागरिकको नैसर्गिक हकलाई सुनिश्चित गर्न सरकार प्रतिवद्ध रहेको बताए। 

समाज कल्याण परिषद्अन्तर्गतको राष्ट्रिय स्वास्थ्य कोषले आज म्याग्दीको बेनीमा आयोजना गरेको निःशुल्क स्वास्थ्य शिविर तथा परामर्श सेवालाई सम्बोधन गर्दै उनले सर्वसाधारणले सरल र सहज तरिकाले स्वास्थ्य सेवा पाउनुपर्ने बताइन्।

मन्त्री थापाले दुर्गम क्षेत्रका नागरिकको स्वास्थ्य अवस्था पत्ता लगाउन निःशुल्क शिविर आयोजना गरिएको बताउँदै घरघरमा स्वास्थ्य सेवा पु¥याउन अहिलेको सरकारले आफ्नो नीति तथा कार्यक्रम र बजेटमार्फत विभिन्न कार्यक्रमहरुको घोषणा गरेको उल्लेख गरिन्।

गाउँगाउँमा स्वास्थ्य सेवा लैजान आगामी दिनमा ठोस खालका कार्यक्रम सञ्चालन गरिने भन्दै उनले स्थानीय तहहरूले स्वास्थ्य सेवासम्बन्धी विशेष कार्यक्रम गर्नुपर्ने बताइन्।

मन्त्री थापाले मुस्ताङको कोबाङदेखि उपचार सेवा लिन आएकी शीतलदेवी पुनलाई नामदर्ता कागज हस्तान्तरण गरेर शिविरको शुभारम्भ गरेकी थिइन्।

शिविरमा बालरोग विशेषज्ञ डा नवराज सुवेदी नेतृत्वको स्वास्थ्यकर्मीको टोलीले उपचार सेवा दिएको थियो । स्वास्थ्य परीक्षण, परामर्श र निःशुल्क औषधि वितरणको सेवा दिइएको शिविरमा म्याग्दीसहित मुस्ताङ र पर्वत जिल्लाका तीनसय बढी बिरामीले सेवा लिएका थिए। राससs",health
"आयुर्वेद विश्वविद्यालय भोजपुरमा खोल्न पहल
  
असार ९, २०७५ शनिवार १०:५७:१२ प्रकाशित 
98
Shares
 
नेपालमा मात्र नभई विश्वमै महिला जागरणकी प्रेरणाको स्रोत मानिने भोजपुरको मझुवाबेँसीमा जन्मएकी योगमाया न्यौपानेको नाममा विदूषी योगमाया आयुर्वेद विश्वविद्यालय भोजपुरमा स्थापना गर्ने सन्दर्भमा शुक्रबार यहाँ एक छलफल कार्यक्रमको आयोजना गरियो। 

भोजपुरे सेवा समाजले आयोजना गरेको सो कार्यक्रममा वक्ताहरुले भोजपुरमै जन्मी ज्ञानको खोजी गर्ने, राजनीतिक तथा सामाजिक बेथितिविरुद्ध विद्रोह गर्ने र भोजपुरमै आफ्ना भक्तहरुका साथ अरुण नदीमा सामूहिक जलसमाधि लिएकी योगमायाको नाममा खुल्ने विश्वविद्यालय भोजपुरमै स्थापित हुनुपर्ने विचार व्यक्त गरे। 

उनीहरुले भोजपुरमा जडीबुटी प्रशस्त पाइने, हाल यातायातको सुविधा, विमानस्थल तथा सडक यातायातको सुविधा हुनाका साथै मध्यपहाडी राजमार्गबाट समेत जोडिएको हुनाले पनि विश्वविद्यालय भोजपुरमै हुनुपर्नेमा जोड दिए। 

कार्यक्रममा राष्ट्रपति विद्यादेवी भण्डारीका पूर्वसल्लाहकार खेमचन्द्र ढकालले सो विश्वविद्यालय स्थापना गर्न सम्भाव्यता अध्ययनमा आफू पनि संलग्न भए पनि कहाँ स्थापना गर्ने निक्र्योल भइनसकेको र विभिन्न आधारमा भोजपुर पनि सम्भाव्य स्थान हुनसक्ने बताए। 

कार्यक्रममा पूर्वसांसदहरु जयन्ती राई,तारा राई र शान्ति अधिकारी, पूर्वसचिव वीरेन्द्रबहादुर कार्की, समाजका पूर्वसभापति दयाकृष्ण न्यौपाने, प्राध्यापक केदार न्यौपाने, प्रा डा गोविन्दमान सिंह कार्की, रोशन श्रेष्ठ, हरि राई, पत्रकार तीर्थ भट्टराईलगायतले योगमाया भोजपुरको गौरव भएकाले योगमायाको जन्मस्थल वा भोजपुर सदरमुकाम आसपास विश्वविद्यालय स्थापना हुुनुपर्ने धारणा राखे।

सो अवसरमा यसका लागि विभिन्न निकायसँग संयोजन गर्न समाजका अध्यक्ष पासाङदोर्ची शेर्पा, सांसद सुदन राई, तारा राई, जन्यती राई, प्रा डा गोविन्दमान सिंह कार्की, डा केदार न्यौपाने, कुलप्रसाद पराजुली, रवीन्द्र अधिकारी, शर्मिला कार्की, तीर्थ भट्टराईलगायत १९ जनाको एक संयोजन समिति पनि गठन गरिएको छ। रासस",health
"जुम्लाका १९ वडा स्वास्थ्य चौकी विहिन
  धनबहादुर क्षेत्री
असार ८, २०७५ शुक्रवार २०:२३:०५ प्रकाशित 
82
Shares
 
जुम्लाका १९ वटा वडा स्वास्थ्यचौकी विहिन छन । एक नगरपालिका सहित ७ वटा गाउँपालिकाका ६० वटा वडा मध्ये १९ वटा वडा स्वास्थ्य चौकीविहीन छन ।  जिल्ला स्वास्थ्य कार्यालय जुम्लाको तथ्यांक अनुसार जिल्लामा रहेका ८ वटा स्थानीय तहका १९ वडा स्वास्थ्य चौकीविहीन रहेको पाइएको हो । स्वास्थ्यचौकी नहुदा अर्कै वडामा गएर उपचार सेवा लिनु परेको स्थानीयले गुनासो गरेका छन । 

जुम्लामा एक प्राथमिक स्वास्थ्य केन्द्रसहित ३० वटा मात्र स्वास्थ्य संस्था छन । जिल्लाको चन्दननाथ नगरपालिकामा १० वटा वडामध्ये ३ वडामा मात्र स्वास्थ्य चौकी  छन् । त्यसैगरी गुठीचौर गाउँपालिकाको पाँच वडा मध्ये ३ वडामा स्वास्थ्य चौकी रहेका छन् भने अन्य दुई वडा स्वास्थ्य चौकी विहिन रहेका छन् । भएका स्वास्थ्य चौकीबाट पनि प्रभावकारी सेवा नहुने भएकाले प्रयाजसो बिरामीहरु उपचारका लागि महंगो रकम खर्चेर कर्णाली स्वास्थ्य विज्ञान प्रतिष्ठान र जिल्ला बाहिर गएर उपचार गराउने गरेका छन् ।

सरकारले हरेक स्थानीय तहमा १५ शैयाको अस्पताल बनाउने योजना वुनेको छ ।  तर  जुम्लाका वडामा स्वास्थ्यचौकी समेत नहुँदा नागरिकले आधारभूत स्वास्थ्य सेवा पाउन सकेका छैनन् । 

‘मेरो वडामा न वडा कार्यालय, न त स्वास्थ्य चौकी नै छ, यहाँका स्थानीय नागरिक घण्टौँ हिँडेर पुरानै गाविसको कार्यालय र स्वास्थ्य चौकीबाटै सेवा लिन बाध्य छन्,’ पातारासी गाउँपालिका वडा ७ का वडाध्यक्ष लालबहादुर बुढाले भने ‘यहाँका नागरिकलाई स्वास्थ्यका हिसावले संघीयताकोे अनुभुति भएको छैन ।’

जिल्लाका सबै वडामा स्वास्थ्य चौकी नहुँदा गर्भवती जाँच तथा प्रसूति सेवा लिने महिलालाई थप समस्या भएको तिला गाउँपालिकाका स्वास्थ्य शाखा प्रमुख जगदिस नेपालीेले बताए । उनका अनुसार तिला गाउँपालिकाका ९ वडा मध्ये सामुदायीक स्वास्थ्य इकाई र स्वास्थ्य चौकी गरी ८ वटा छन् तर भौगोलिक विकटताका कारण गर्भवती महिला, वालवालिका र बृद्धहरुका लागि स्वास्थ्य चौकीमा पुग्न निकै समय लाग्छ । सबै वडामा सडक पुगेको छैन, सवारी साधनको पहुँच नभएकाले समस्या छ । 

जिल्लामा २९ वटा स्वास्थ्य चौकी, एक प्रथामकि स्वास्थ्य केन्द्र, १० वटा सामुदायिक स्वास्थ्य इकाई र १ सहरी स्वास्थ्य इकाई रहेको जिल्ला जनस्वास्थ्य कार्यालय जुम्लाले जनाएको छ ।  

एउटै वडामा तिनवटा स्वास्थ्य संस्था
जिल्लाका १९ वडामा स्वास्थ्यचौकी नभएको वेला तिला गाउँपालिका वडा ९ मा भने तीन वटा स्वास्थ्य संस्था स्थापना भएका छन् । तिला ९ को रासामालापानी, ढिपु र खा्ेप्रीमा स्वास्थ्य संस्था छन । रासामालापानीमा स्वास्थ्यचौकी छ, भने, ढिपु र खोप्रीमा सामुदायीक स्वास्थ्य ईकाई मार्फत स्वास्थ्य सेवा उपलव्ध भईरहेको छ । जिल्लाको सवै भन्दा दुर्गम क्षेत्र भएकोले सवैको ध्यान वडा नम्वर ९ मा पुगेको स्थानीय वताउँछन  । तिला गाउँपालिका स्वास्थ्य शाखा प्रमुख नेपाली राजनैतिक चलखेलले तिन वडा स्वास्थ्य संस्था ९ नम्वर वडामा परेका हुन ।",health
"यी हुन् सम्पत्ती विवरण नबुझाउने स्वास्थ्यका कर्मचारी, कारबाही गर्न निर्देशन
 स्वास्थ्यखबर
असार ८, २०७५ शुक्रवार १७:३९:०३ प्रकाशित 
95
Shares
 
स्वास्थ्य तथा जनसंख्या मन्त्रालय माताहतका कार्यालयमा कार्यरत अधिकांस कर्मचारीहरुले सम्पत्ती विवरण बुझाएका छैनन्। सम्पत्ती विवरण नबुझाउने कर्मचारीलाई कारबाही गर्दै विवरण बुझाउन निर्देशन दिइएको छ।

मन्त्रालयले अख्तियार दुरुपयोग अनुसन्धान आयोगको पत्र अनुसार कर्मचारीलाई जरिवाना तिराउँदै विवरण भर्न निर्देशन दिइसकेको छ।

सम्पत्ती विवरण नबुझाउने कर्मचारीको नाम हेर्न यहाँ क्लिक [CLICK HERE] गर्नुहोला",health
"सरकारी अस्पतालबाट एलोप्याथिकसँगै आयुर्वेदिक र होमियोप्याथिक उपचार दिने व्यवस्था मिलाउँदै छौँ : सामाजिक विकास मन्त्री बराल
  चन्द्रकान्त खनाल
असार ८, २०७५ शुक्रवार १७:२७:४४ प्रकाशित 
224
Shares
 
प्रदेश ५ का सामाजिकक विकास मन्त्री सुदर्शन बरालले सरकारी अस्पतालबाट एलोप्याथिक उपचार सेवा मात्र नभई आयुर्वेदिक, होमियोप्याथिक र अकुपञ्चर सेवा पनि उपलब्ध गराउने बताएका छन्।

सामाजिक विकास मन्त्रालय स्वास्थ्य सेवा महाशाखाले भैरहवामा गरेको प्रदेश स्तरीय स्वास्थ्य सम्बन्धि समिक्षा तथा योजना तर्जुमा गोष्ठीमा बन्त्री बरालले एउटै छातामुनी विविध उपचार सेवा उपलब्ध गराउने तयारी भइरहेको बताएका हुन्।

‘सरकारी अस्पतालबाट एलोप्याथिक मात्र होईन आयुर्वेदिक, होमियोप्याथिक, अक्कुपंञ्चर जस्ता सेवा उपलब्ध हुने व्यवस्था मिलाउने छौं,’ उनले भने, ‘एलोप्याथिक उपचार सहरमा र आयुर्वेदिक अस्पताल कुनाकाप्चामा भएको कारणले समस्या आइरहेको छ। अब यो अवस्थामा सुधार ल्याउने छौं।’ उनले प्रादेशिक स्वास्थ्य निति बनाएर सेवालाई अझै प्रभावकारी बनाइने बताए। 

कार्यक्रममा मन्त्री बरालले प्रदेश ५ का जिल्लामा रहेका जडिबुटीहरुलाई संकलन गर्ने र आयुर्वेदिक औषधीमा आत्मनिर्भर बनाउने तरिकाले काम अघि बढाउने जानकारी दिए। उनले आम नागरिकमा स्वस्थ्यको पहुँच बढाउन स्वास्थ्यकर्मीको महत्वपूर्ण भुमिका रहेका भन्दै उनीहरुको क्षमता विकासमा पनि काम गर्ने बताए। 

सामाजिक विकास मन्त्रालयका निमित्त सचिव मित्रमणि खनालले जनतालाई सेवा दिने विषयमा कुनै अन्यौलता नरहेको बताउँदै संघिय सरकारले निर्देशिका बनाउन ढिलाई गरेपनि प्रदेशस्तरीय मन्त्रीपरिषद्को बैठकबाट निर्णय गरी काम शुरु गर्न मुख्यमन्ीत्रले स्पष्ट निर्देशन दिएको बताए।",health
"प्रदेश ७ का जिल्लाहरुमा एचआईभीको संक्रमण दर घट्यो
 शेरबहादुर ऐर
असार ८, २०७५ शुक्रवार ११:५६:५० प्रकाशित 
57
Shares
 
प्रदेश ७ का  जिल्लाहरुमा एचआईभीको संक्रमण घट्दै गएको पाइएकाे छ।

राष्ट्रिय एचआईभी/एड्स तथा यौनरोग नियन्त्रण केन्द्र टेकुको सहयोगमा नेशनल इन्सिटिच्युट डेभलपमेन्ट एण्ड रिचर्स प्रा.लि. ले गरेकाे एकिकृत जैविक तथा व्यवहारिक सर्वेक्षणमा  जाँच गरिएका महिलाहरुमध्ये यौन रोग अधिकांशमा देखा परे पनि कसैमा पनि एचआईभीको संक्रमण फेला नपरेको पाइएकाे छ।

नेशनल ईन्सिच्युट फर डेभलपमेन्ट एण्ड रिचर्स प्रा.लि. का अध्यक्ष तर्कराज भट्टका अनुसार कामको शिलसिलामा भारत जाने व्यक्तिका १६ बर्ष भन्दा माथिका श्रीमतीमा सर्वेक्षण गरिएको थियाे।

प्रदेश ७ का कैलाली, कञ्चनपुर, डोटी र अछाम जिल्लाहरुमा उक्त सर्वेक्षण गरिएको हो। 

अध्ययनका क्रममा यौन व्यवहार, कण्डमको प्रयोग, नियमित एचआईभी जाँच लगायतका अवस्थाको बारेमा अध्ययन गरिनुका साथै कामदारका श्रीमतीहरुमा एचआईभी र यौन रोग भए\ \नभएको  साथै एचआईभी एड्स र यौनरोगका सम्बन्धमा ज्ञान चेतना कस्तो छ भनेर अध्ययन गरिएको हाे।

जिल्ला स्वास्थ्य कार्यालय डोटीका निमित्त प्रमुख भुषण मिश्रले जिल्लामा लामो समयदेखि एआरभी औषधी सेवन गरिरहेका एचआईभी संक्रमितहरुको संख्या ठूलो भए पनि नयाँ एचआईभी संक्रमितहरु पत्ता लाग्ने क्रम भने अघिल्ला वर्षहरुको तुलनामा न्यून रहेकाे बताएका छन्। 

निमित्त प्रमुख मिश्रका अनुसार  सरकारी तथा गैरसकारी क्षेत्रवाट सञ्चालन भएका जनचेतनामुलक कृयाकलापहरुका कारण पनि नयां संक्रमण दर कम भएकाे हाे।यस क्षेत्रका विभिन्न चार जिल्लाहरूमध्ये डोटीमा ८०, कैलालीमा एक सय २०, कञ्चनपुरमा एक सय ४० र अछाम ६० जना गरी चार सय जना कामका लागि भारत गएका कामदारका १६ वर्षमाथि उमेर समूहका श्रीमतिहरूलाई सर्वेक्षण गरिएको थियो ।",health
"प्रदेश ७ का जिल्लाहरुमा एचआईभीको संक्रमण दर घट्यो
 शेरबहादुर ऐर
असार ८, २०७५ शुक्रवार ११:५६:५० प्रकाशित 
57
Shares
 
प्रदेश ७ का  जिल्लाहरुमा एचआईभीको संक्रमण घट्दै गएको पाइएकाे छ।

राष्ट्रिय एचआईभी/एड्स तथा यौनरोग नियन्त्रण केन्द्र टेकुको सहयोगमा नेशनल इन्सिटिच्युट डेभलपमेन्ट एण्ड रिचर्स प्रा.लि. ले गरेकाे एकिकृत जैविक तथा व्यवहारिक सर्वेक्षणमा  जाँच गरिएका महिलाहरुमध्ये यौन रोग अधिकांशमा देखा परे पनि कसैमा पनि एचआईभीको संक्रमण फेला नपरेको पाइएकाे छ।

नेशनल ईन्सिच्युट फर डेभलपमेन्ट एण्ड रिचर्स प्रा.लि. का अध्यक्ष तर्कराज भट्टका अनुसार कामको शिलसिलामा भारत जाने व्यक्तिका १६ बर्ष भन्दा माथिका श्रीमतीमा सर्वेक्षण गरिएको थियाे।

प्रदेश ७ का कैलाली, कञ्चनपुर, डोटी र अछाम जिल्लाहरुमा उक्त सर्वेक्षण गरिएको हो। 

अध्ययनका क्रममा यौन व्यवहार, कण्डमको प्रयोग, नियमित एचआईभी जाँच लगायतका अवस्थाको बारेमा अध्ययन गरिनुका साथै कामदारका श्रीमतीहरुमा एचआईभी र यौन रोग भए\ \नभएको  साथै एचआईभी एड्स र यौनरोगका सम्बन्धमा ज्ञान चेतना कस्तो छ भनेर अध्ययन गरिएको हाे।

जिल्ला स्वास्थ्य कार्यालय डोटीका निमित्त प्रमुख भुषण मिश्रले जिल्लामा लामो समयदेखि एआरभी औषधी सेवन गरिरहेका एचआईभी संक्रमितहरुको संख्या ठूलो भए पनि नयाँ एचआईभी संक्रमितहरु पत्ता लाग्ने क्रम भने अघिल्ला वर्षहरुको तुलनामा न्यून रहेकाे बताएका छन्। 

निमित्त प्रमुख मिश्रका अनुसार  सरकारी तथा गैरसकारी क्षेत्रवाट सञ्चालन भएका जनचेतनामुलक कृयाकलापहरुका कारण पनि नयां संक्रमण दर कम भएकाे हाे।यस क्षेत्रका विभिन्न चार जिल्लाहरूमध्ये डोटीमा ८०, कैलालीमा एक सय २०, कञ्चनपुरमा एक सय ४० र अछाम ६० जना गरी चार सय जना कामका लागि भारत गएका कामदारका १६ वर्षमाथि उमेर समूहका श्रीमतिहरूलाई सर्वेक्षण गरिएको थियो ।",health
"एउटा अनुसन्धानको दाबीअनुसार, राम्रो पुस्तक पढ्नाले मस्तिष्कमा सकारात्मक परिवर्तन आउँछ, यसले स्मरणशक्तिलाई तिखार्छ ।  यो अध्ययन जर्नल ब्रेन कनेक्टिभिटीमा प्रकाशित भएको हो । यो अनुसन्धानअन्तर्गत विश्वविद्यालयका २१ विद्यार्थीलाई रावर्ट हारिसको पुस्तक ‘पाम्पेई’, पढ्न दिइएको थियो । १९ दिनसम्मको निगरानीमा मस्तिष्कको बायाँ खण्ड सक्रिय पाइयो । यो अध्ययनमा फंग्सनल म्याग्नेटिक रेसोनेन्स इमेजिङ (एफएमआरआई) को सहयोग लिइएको थियो ।   राम्रो पुस्तक पढ्नाले मस्तिष्कमा सकारात्मक परिवर्तन आउँछ । राम्रो पुस्तक पढ्नाले मस्तिष्कमा कुनै कामलाई गर्नका लागि विचारको गतिविधि सक्रिय हुन्छ । यसले मस्तिष्क कुनै विषयलाई छिट्टै याद गर्छ ।   अनुसन्धानअनुसार, राम्रो कथा पढ्नाले मस्तिष्कको काम गर्ने तरिका पनि परिवर्तन गर्न सकिन्छ । यदि तपाईं केही बढी नै नकारात्मक सोचाइ राख्नुहुन्छ भने राम्रो पुस्तक पढेर तपाईं यसलाई सकारात्मक बनाउन सक्नुहुन्छ ।   अध्ययनमा एफएमआरआई स्केनरको सहयोगले थाहा पाइयो कि कथा पढ्नाले मस्तिष्कको आरामको अवस्थामा परिवर्तन आउँछ ।   कथाले हाम्रो जीवनलाई आकार दिन्छ । एउटा राम्रो कथा मस्तिष्कको सम्झना क्षमता बढाउँछ । कथा पढ्नाले मस्तिष्कमा स्नायुसम्बन्धी परिवर्तन हुन्छ । शरीरमा उत्तेजना हुन्छ र हामी आफूलाई कथाको पात्रको रूपमा अनुभव गर्न थाल्छौं । पुस्तक पढ्ने समय मस्तिष्क ‘भर्चुवल (यथार्थभाषी) दुनियाँमा पुग्छ र त्यही गतिविधिलाई सही मान्छ ।",health
"प्रतिकिलो रु २० मा जडीबुटी निर्यात
  
असार ८, २०७५ शुक्रवार ०९:१२:२२ प्रकाशित 
102
Shares
 
नेपालमा प्रशोधन केन्द्र र प्रविधिको विकास नभएको कारण नेपाली घरेलु उद्योगको सोचेअनुसार विकास हुन नसकेको नेपाल घरेलु तथा साना उद्योग महासंघले जनाएको छ । 

जडीबुटीको धनी नेपालमा जडीबुटीको प्रशोधन हुनसके प्रतिकिलो रु २० मा विदेश निर्यात हुने जडीबुटीबाट नेपालले पर्याप्त आर्थिक लाभ लिन सक्ने सम्भावना छ । त्यस्तै कर्णाली प्रदेशमा पाइने जेम्स स्टोन पनि नगन्य मूल्यमा विदेशमा जाने गरिएको सो महासंघले जनाएको छ । 

नेपाल घरेलु तथा साना उद्योग महासंघका कार्यवाहक अध्यक्ष उमेशप्रसाद सिंहले नेपाली उद्यमीले न्यून पूँजीबाट वस्तु उत्पादन गर्ने तथा पुरानो प्रविधिका र ठूलो संख्यामा वस्तु उत्पादन नहुने कारण नेपाली ग्राहकको आकर्षणमा कमी तथा वस्तु उत्पादनमा लागत बढी लाग्ने गरेको बताए

महासंघले दिएको जानकारीअनुसार नेपालको राष्ट्रिय अर्थतन्त्रमा कूल गार्हस्थ उत्पादनको ९० प्रतिशत औद्योगिक क्षेत्रको योगदान रहेको छ । त्यस्तै कूल राष्ट्रिय निर्यातको ७० प्रतिशत योगदान रहेको छ। 

सानो स्केलमा सञ्चालन हुने लघु तथा घरेलु उद्योगबाट हरेक परिवारलाई पाँचदेखि १० जना सदस्यलाई रोजगारी दिने तथा विदेश पलायन हुने युवा शक्तिलाई रोकेको छ। 

देशका ७७ जिल्लामा छरिएर रहेका महासंघसँग दुई लाख ९० हजार घरेलु तथा लघु उद्यमी आबद्ध छन् भने महिलाको सहभागिता बढाउन ५८ जिल्लामा महासंघको केन्द्रीय महिला उद्यमी कमिटीको सञ्जाल रहेको छ। रासस",health
"सप्तरी : कानुनी प्रक्रिया विपरीत सञ्चालित पोलिक्लिनिकमा सिल
 स्वास्थ्यखबर
असार ७, २०७५ बिहिवार १९:२९:५३ प्रकाशित 

 
राजविराज– सप्तरीको सप्तकोसी नगरपालिका–१ स्थित जनसेवा पोलिक्लिनिकमा संयुक्त अनुगमन टोलीले सिलबन्दी गरेको छ।

अनुगमनका क्रममा कानुनी प्रक्रिया पूरा नगरी सञ्चालन गरेको पाइएपछि पोलिक्लिनिक बन्द गरिएको अनुगमन टोलीका संयोजक तथा सप्तरीका सहायक सिडिओ नरबहादुर खड्काले बताए।

सञ्चालक दिलीप चौधरीले आवश्यक कागजपत्र उपलब्ध गराउन नसकेको संयोजक खड्काले बताए।",health
"सुशील कोइराला प्रखर क्यान्सर अस्पतालको बहिरङ्ग विभाग उद्घाटन
  
असार ११, २०७५ सोमवार १७:५४:१८ प्रकाशित 
38
Shares
 
खजुरा– सुशील कोइराला प्रखर क्यान्सर अस्पतालको बहिरङ्ग विभाग उद्घाटन भएको छ । पश्चिम क्षेत्रलाई नै लक्षित गरी सञ्चालन भएको अस्पतालको सोमबार उपप्रधान एवं स्वास्थ्य तथा जनसंख्या मन्त्री उपेन्द्र यादवले क्यान्सर उद्घाटन गरे।

उक्त अवसरमा क्यान्सर रोग थाहै नपाइ लाग्ने रोग भएकाले यसबाट सचेत हुनुपर्नेमा जोड दिए। यस क्षेत्रमा क्यान्सर निराकरणका लागि यो अस्पतालले ठूलो भूमिका निर्वाह गर्ने उनले बताए ।

स्वामित्व सरकारले लिइसकेकाले अब यसको सेवा विस्तार तथा विभिन्न पूर्वाधारको विकास र उपकरणका लागि विशेष पहल गर्ने प्रतिबद्धता उपप्रधानमन्त्री यादबले व्यक्त गरे।

समाजसेवाको भावनाले शुरुवात गरिएको अस्पतालको कल्पना लामो मेहनतपछि पूरा भएकामा धन्यवाद दिँदै उनले सबै कर्मचारीलाई दत्तचित्त भएर लाग्न आग्रह गरे।

शहरी विकास मन्त्री मोहमद इस्त्यिाक राईले यो अस्पताललाई यस क्षेत्रकै नमूनाका रुपमा विकास गर्न आफूहरुले सक्दो सहयोग गर्ने प्रतिबद्धता व्यक्त गर्दै जिल्लाकै स्वास्थ्य अवस्थालाई सुदृढ बनाई विशेषगरी गरीब तथा असहाय प्रत्यक्ष लाम्भावित हुने किसिमका सेवा प्रवाह गर्नुपर्नेमा जोड दिए ।

अस्पताल विकास समितिका अध्यक्ष किश्मतकुमार कक्षपति, स्वास्थ्य तथा जनसंख्या मन्त्रालयका सचिव पुष्पा ठाकुर, सांसद महेश्वर गहतराज, नन्दलाल रोकाय, पूर्व उपसभामुख तथा सांसद पूर्णा सुवेदीलगायतले अस्पतालका विविध विषयमा जानकारी दिएका थिए।",health
"कांग्रेस नेता मनमोहन भट्टराईलाई मस्तिष्कघात, नर्भिकको आइसियूमा उपचार हुँदै
 स्वास्थ्यखबर
असार ७, २०७५ बिहिवार १६:२१:३७ प्रकाशित 
56
Shares
 
नेपाली कांग्रेसका नेता मनमोहन भट्टराईलाई मस्तिष्कघात भएको छ। उनको थापाथलीस्थित नर्भिक अस्पतालको सघन उपचार कक्षमा उपचार भइरहेको छ। 

अस्पताल स्रोतका अनुसार उनी एक सातादेखि अस्पतालमा उपचाररत छन्। उनलाई डाक्टर राजीव झाको टोलीले उपचार गरिरहेको छ। 

शुक्रबार पुनः सिटी स्क्यान गरेर हेरेपछि थप उपचार प्रक्रिया अगाडि बढाइने अस्पतालले जनाएको छ।",health
"कालीकोटमा किशोरीलाई पनि आइरन चक्की खुवाइने
  
असार ७, २०७५ बिहिवार ०९:४०:५६ प्रकाशित 
254
Shares
 
जिल्लामा सुत्केरीलाई खुवाइँदै आएको आइरन चक्की किशोरीलाई पनि खुवाइने भएको छ । 

जिल्ला स्वस्थ्य कार्यालय कालीकोटको आयोजनामा जिल्लाका तीन नगरपालिका र छवटा गाउँपालिकामा आइरन चक्की निरन्तर खुवाइने भएको हो । 

खाँडाचक्र नगरपालिकाका प्रत्येक स्वास्थ्य चौकीअन्तर्गतका किशोरीलाई अभिमुखीकरण कार्यक्रम गरिएको बताइएको छ । खाँडाचक्र नगरपालिकाका स्वास्थ्य संयोजक रवीन्द्र सेजुवालका अनुसार नगरपालिकाका सबै विद्यालयका शिक्षक तथा छात्राछात्रालाई अभिमुखीकरण गरेर आउने १० गतेदेखि किशोरीलाई प्रत्येक हप्तामा तीन चक्कीका दरले आइरन चक्की खुवाउन शुरु गरिएको बताए। 

कालीकोट जिल्लाका ग्रामीण क्षेत्रमा आइरन चक्की सुत्केरी अवस्थामा मात्र खुवाउन थालेपछि अधिकांश सुत्केरीले प्रयोगमा नल्याउने परम्परा बसेका कारण किशोरीबाट नै शुरुवात गर्दा प्रयोग हुनुका साथै जनचेतनाका क्षेत्रमा समेत सहजता हुने विश्वास लिइएको छ । 

आइरन चक्कीले महिलाको स्वास्थ्यमा सुधार गर्ने भएकाले नगरपालिकाका सबै वडामा यस अभियानको थालनी गर्नुपर्ने खाँडाचक्र नगरपालिकाका उपप्रमुख विजया विष्टले बताए। उनले महिलाका जीवनमा आइपर्ने समस्या हल गर्न स्वास्थ्य क्षेत्रमा पहिलो ध्यान जानुपर्ने बताए। 

जिल्लामा यसअघि जिल्ला स्वास्थ्य कार्यालय, कालीकोट तथा अन्य गैरसरकारी निकायसँगको समन्वयमा किशोरकिशोरी परामर्श केन्द्र सञ्चालनमा आएपनि अहिले भने ती परामर्श केन्द्र अलपत्र परेका छन् । कालीकोट जिल्लामा पछिल्लो समयमा युवा लक्षित कार्यक्रम सन्चालन हुँदै आएका छन् । रासस",health
"अाज अन्तर्राष्ट्रिय योग दिवस
  
असार ७, २०७५ बिहिवार ०६:२२:१३ प्रकाशित 
 फाइल तस्बिर
ग्रेगोरियन पात्रोअनुसार जुन महिनाको २१ औँ तारिख अर्थात् असार ७ गते बिहीबार देशभर विविध कार्यक्रम गरी चौँथो अन्तर्राष्ट्रिय योग दिवस मनाइँदैछ । 

संयुक्त राष्ट्रसंघले सन् २०१५ देखि जुन २१ लाई अन्तर्राष्ट्रिय योग दिवसका रुपमा मनाउन शुरु गरेको हो। अन्तर्राष्ट्रिय योग दिवस मनाउने व्यवस्थाका लागि सन् २०१४ मा संयुक्त राष्ट्रसंघको महासभामा भारतीय प्रधानमन्त्री नरेन्द्र मोदीले प्रस्ताव गरेका थिए। प्रस्तावलाई नेपालका तत्कालीन प्रधानमन्त्री सुशील कोइरालाले समर्थन गरेका थिए। यो प्रस्तावलाई हाल विश्वका धेरै देशले समर्थन गरिसकेका छन् । 

संस्कृत भाषाको योग शब्दको अर्थ जोड्नु भन्ने हुन्छ । ‘योगश्चित्तवृत्तिनिरोधः’ अर्थात् मनमा आउने विभिन्न विकारलाई हटाउने प्रक्रियालाई नै योग भनिन्छ । योग दिवसका अवसरमा विभिन्न संघ संस्थाले बिहीबार विविध कार्यक्रमको आयोजना गर्ने भएका छन्। 

योगको नियमित अभ्यासबाट स्वास्थ्य राम्रो, कार्यक्षमतामा वृद्धि, चिन्तामुक्त, मानसिक शान्ति, रोग प्रतिरोधी क्षमतामा बढोत्तरी, शरीर, मन र आत्माबीचको समन्वय, सकारात्मक सोचको विकास, अनावश्यक विचारबाट मुक्ति, ऊर्जा प्राप्ति, आत्म ज्ञान प्राप्ति लगायतको सकारात्मक गुणको विकास हुन्छ। 

सभामुख कृष्णबहादुर महराको उपस्थितिमा बिहीबार बिहान छ बजे नेपाल राष्ट्रिय प्रहरी प्रशिक्षण प्रतिष्ठान महाराजगञ्जमा योग शिविर संचालन गरिने छ । कार्यक्रममा मन्त्री लगायत विशिष्ट सरकारी अधिकारीको पनि उपस्थिति रहने आयोजक पतञ्जलि योग पीठले जनाएको छ। 

यसैगरी स्वास्थ्य तथा जनसंख्या मन्त्रालय, आयुवेद विभागको आयोजनामा बिहान छ बजे स्वास्थ्य सेवा विभाग टेकुबाट ¥याली शुरु गरिने आयुर्वेद विभागका महानिर्देशक डा वासुदेव उपाध्यायले जानकारी दिए। र्‍यालीमा विद्यार्थी, कर्मचारी, सर्वसाधारण लगायतको सहभागिता रहने छ । मन्त्रालयमा आएपछि योग अभ्यास सहितको विशेष कार्यक्रमको आयोजना गरिने जनाइएको छ । कार्यक्रमलाई उपप्रधान एवम् स्वास्थ्यमन्त्री उपेन्द्र यादवले सम्बोधन गर्नेछन्।

योग दिवस मूल आयोजक समितिका तर्फबाट शिक्षा मन्त्रालयले दिउँसो साढे एक बजे प्रज्ञा प्रतिष्ठानमा विचार गोष्ठीको आयोजना गरेको छ । गोष्ठीमा नेपाल संस्कृत विश्वविद्यालय योग विभाग प्रमुख डा हरिप्रसाद पोखरेल, आचार्य पथिक, सोनाम साथी र स्वामी आनन्द अरुणले प्रवचन दिनुहुने मन्त्रालयका प्रवक्ता सूर्यप्रसाद गौतमले जानकारी दिए। कार्यक्रम कार्यवाहक प्रधानमन्त्री ईश्वर पोखरेलको प्रमुख आतिथ्यतामा हुनेछ। 

नेपालको अमूल्य निधिका रुपमा रहेको योग, प्राणायाम, आयुर्वेद र जडिवुटीको विकास एवम् विस्तार गरी हरेक व्यक्ति, परिवार, समाज र राष्ट्रलाई नै स्वथ्य, समुन्नत र समृद्ध बनाउने अभियानका साथ योग दिवसको कार्यक्रम गर्न लागिएको हो । योगको उत्पत्ति नेपाली भुमिमै भएको विश्वास गरिन्छ । भगवान्. शिवले पत्नी पार्वतीलाई पहिलो पटक योग शिक्षा दिएको विभिन्न शास्त्रीय वर्णन पाइन्छ । 

शिव र पार्वतीबीचको संवादलाई प्रचारप्र्रसार गरी योग संसारभर फैलिएको थियो । बीचमा लुप्तप्रायः भएपनि पछिल्लो समयमा अन्तर्राष्ट्रिय एवम् राष्ट्रिय योग दिवस मनाउन थालेपछि यसको पुनर्जागरण भएको छ।  रासस",health
"प्रोस्टेट ग्रन्थिका कोशिकाहरूको अति वृद्धि प्राय: ४० वर्षपछि हुने गर्छ । त्यसपछि मूत्रथैलीको मुख्य कार्य मूत्र सञ्चय र निष्कासन गर्नेमा व्यवधान उत्पन्न हुनसक्छ । एकथरीका पुरुषमा पिसाब फेरिसकेको केही समयपछि नै पिसाब फेर्ने मन लागेजस्तो हुने र बारबार पिसाब फेरिराख्नुपर्ने, राति पिसाब फेर्न उठिराख्नुपर्ने, पेटको तल्लो भागतिर सम्पूर्ण ध्यान केन्द्रित हुने र सूची नगरुन्जेल मन अशान्त भइरहने जस्ता लक्षण देखापर्न सक्छन् । पिसाब लागेपछि रोक्नै मुस्किल हुने र जाँदाजाँदै पिसाब चुहिने पनि हुनसक्छ ।  अर्काथरी पुरुषमा अवरोधको लक्षण जस्तै– पिसाब फेर्न गएपछि केही समय कुरेर कनेपछि मात्र पिसाब आउने गर्छ । एकै पल्टमा सरर सबै पिसाब नआएर रोकिइ–रोकिइ पिसाब आउने र पिसाब निखार्न लामो समय लाग्ने, पिसाबको धारा लुलो तथा मसिनो हुने, अन्त्यमा पिसाबको थोपा–थोपा खस्ने र पिसाब पूरा ननिख्रेको अनुभव हुने गर्छ । यी लक्षणहरू प्रोस्टेटका साथै उमेर सम्बद्ध मूत्रथैली मांसपेशी दुष्क्रियाले गर्दा बढी आक्रमणशील हुन्छन् ।  प्रोस्टेटको तौल र मूत्र लक्षण पिसाब सम्बन्धी समस्या देखापरे चिकित्सकलाई देखाउनुपर्छ । प्राय: ४० वर्षपछि यी लक्षण प्रोस्टेट ग्रन्थि ‘हाइपरप्लेजिआ’ सम्बन्धित हुन्छन् । तर मूत्रथैलीको बाहिरिने बाटो जुनसुकै कारणबाट अवरोध भए पनि समस्या उत्पन्न हुनसक्छ । प्रोस्टेट ग्रन्थि सामान्य अवस्थामा १० देखि २० (२५) ग्रामको हुन्छ । यकिन भन्न नमिले पनि ग्रन्थि ३० देखि ४० ग्राम भएपछि समस्याका लक्षण देखिन्छ । तर त्यसो भन्दैमा ३० ग्रामभन्दा सानो प्रोस्टेट ग्रन्थिले कुनै लक्षण दिनै सक्दैन भन्ने होइन । ३० ग्रामभन्दा सानो वा सामान्य मापन (साइज) वा त्योभन्दा पनि सानो ग्रन्थि जसले आफ्नो लचकता गुमाएको छ, त्यसले प्रमुखत: (अधिकांश) मूत्रथैलीको बाहिरिने बाटो अवरोधका लक्षण देखाउँछ । पिसाब गर्न गएपछि केही बेर कुरेर कनेपछि मात्र पिसाब हुने, पिसाब एकैपल्ट सबै नआएर रोकिइ–रोकिइ आउने, पिसाबको धारा लुलो, कमजोर तथा मसिनो हुने आदि त्यसका लक्षण हुन् ।  रोग निदान प्रोस्टेट ग्रन्थिको हाइपरप्लेजिआ हुनु आफैंमा चिकित्सकलाई देखाउनुपर्ने वा उपचार गर्नुपर्ने अवस्था होइन । मूत्र पद्धति तल्लो भाग संलक्षण तथा मूत्रथैली निर्गम (निस्कने) मार्ग अवरोधको लक्षणले गर्दा नै पुरुषले चिकित्सकको सल्लाह लिनुपर्ने र आवश्यक परे उपचार पद्धति अपनाउनुपर्ने हुन्छ । सामान्य कुराकानी, शारीरिक जाँच, रक्त तथा मूत्र परीक्षण, अल्ट्रासोनोग्राफी, युरोफ्लोमेट्री इत्यादि विभिन्न जाँचबाट रोगको निदान हुन्छ । प्रोस्टेट ग्रन्थिको साइज मापनसाथै ग्रन्थि थैलीभित्र कति घुसेको छ र त्यस्ले मूत्रथैलीमा पिसाब फेरिसकेपछि कति पिसाब निख्रन दिँदैन, विज्ञको निर्णयका लागि धेरै महत्त्वपूर्ण हुन्छ । प्रोस्टेट क्यान्सर छैन भन्ने निर्णयमा पुग्न प्रारम्भिक सोधपुछ तथा जाँच गर्नु । जस अन्तर्गत निम्न विधि अपनाउन सकिन्छ– पुरुषको आनुवंशिक सोधपुछ । बाजे, बुबा, काका, दाजुभाइ तथा मामामध्ये कसैमा प्रोस्टेट क्यान्सर थियो कि ? जानकारी लिने ।  प्रोस्टेट ग्रन्थिलाई औंलाले जाँचेर त्यसको साह्रोपन तथा कडा गिर्खा भए त्यो पत्ता लगाउने । अल्ट्रासाउन्डबाट पनि केही मात्रामा ग्रन्थिको साह्रोपन र गिर्खा भए–नभएको र साह्रोपनको एकरुपताबारे सूचना पाइन्छ ।  शङ्कास्पद अवस्थामा ‘ट्रान्सरेक्टल अल्ट्रासाउन्ड’ भन्ने जाँच मलद्वारबाट यन्त्र पठाएर गरिन्छ ।  रक्त परीक्षणमा पीएसए भन्ने जाँच गर्दा त्यसको स्तर ४ भन्दा बढी देखापरे अरू थप जाँच तथा अनुसन्धान गर्नुपर्ने हुन्छ । तर मूत्र संक्रमण वा प्रोस्टेट ग्रन्थि सुन्निएको अवस्थामा पीएसएको स्तर बढ्ने हुँदा त्यस्तो स्थितिमा लामो समय प्रतिजीवाणु (एन्टिबायोटिक) उपचार गरेर परीक्षण दोहोर्‍याउनुपर्छ । तर पीएसए परीक्षणको भरमा मात्र प्रोस्टेट ग्रन्थिको क्यान्सर छ वा छैन भनेर कहिले पनि ढुक्क हुन सकिँदैन । किनकि झन्डै एक तिहाइ प्रोस्टेट क्यान्सरमा पीएसएको परिणाम उच्च देखिँदैन ।  आनुवंशिक जानकारी, अनुभवी चिकित्सकबाट प्रोस्टेट ग्रन्थिको औंला जाँच, अल्ट्रासोनोग्राफी तथा ट्रस, पीएसए परिणाम इत्यादि समग्रमा अध्ययन गरेर मात्र केही निचोडमा आउनुपर्छ । तर पनि प्रोस्टेट ग्रन्थिको बायप्सी (ग्रन्थिबाट निकालिएका तन्तुको परीक्षण) बिना प्रोस्टेट क्यान्सरको निदान हँुदैन ।  व्यवस्थापन प्रोस्टेट हाइपरप्लेजिआको उपचार भन्नु नै मूत्र पद्धति तल्लो भाग संलक्षण तथा मूत्रथैली निर्गम मार्ग अवरोध लक्षणबाट उत्पन्न असुविधा र कष्टप्रद अनुभवबाट पुरुषलाई उन्मुक्ति दिलाउनु हो ।  सुरुको अवस्थामा तरल पदार्थको प्रयोगमा तर्कसङ्गत कटौती गरेर केही फाइदा उपलब्ध गर्न सकिन्छ । खास गरेर बेलुका पानी तथा तरल खानाको मात्रा घटाएर राति उठ्नुपर्ने पटकमा कमी ल्याउन सकिन्छ । २४ घन्टाको तरल पदार्थको प्रयोग दुई लिटरमा सीमित राख्ने, लामो यात्रा र सुत्नु अगाडि तरल पदार्थमा प्रतिबन्ध गर्ने । कफी तथा रक्सी (खास गरेर बियर) प्रयोग नगर्ने । पिसाब फेर्ने समयमा नहडबडाएर पूरा पिसाब निखार्ने । दिसा कब्जियत अवस्था कुनै हालतमा नराख्ने ।  औषधी उपचार मूत्र संक्रमण भइरहने, पिसाबमा रक्तस्राव हुने र मूत्रथैलीमा पत्थरी भएका पुरुषले औषधी उपचारबाट दिगो फाइदा पाउँदैनन् । लामो समय लगाएर कनेर मात्र पिसाब फेर्ने तर पनि उल्लेखनीय मात्रामा मूत्रथैलीमा पिसाब बाँकी रहने पुरुषलाई औषधी उपचार उपयुक्त हँुदैन । छिनछिनमै पिसाब गर्नुपर्ने, राति पिसाबले गर्दा कष्ट अनुभव गर्ने, सुतेको बेला थाहै नपाएर पिसाब चुहिने तथा पुरै पिसाब रोकिएको बिरामीलाई औषधी उपचारको सट्टा शल्यक्रिया अपनाउनुपर्छ ।  माथि उल्लेखित अवस्था नभएका पुरुषले औषधी उपचारबाट फाइदा पाउन सक्छन् । सामान्यतया प्रोस्टेट हाइपरप्लेजिआ संलग्न लक्षण हल्का पार्न दुई प्रकारका औषधी प्रयोग गरिन्छ– १. प्रोस्टेट ग्रन्थिको मांसपेशी खुकुलो पार्ने  ग्रन्थि जति बढी कस्सिएको हुन्छ, त्यति नै यी औषधी प्रभावकारी हुन्छन् । तर ग्रन्थिको बीच भाग बढेर पिसाबको थैलीभित्र छिरेको अवस्थामा यी औषधी त्यति प्रभावकारी हुँदैनन् । यस्ता औषधी कम प्रभावकारी हुने अरू कारण हुन्– खुम्चिएको सानो प्रोस्टेट ग्रन्थि जसले लचकता गुमाएको हुन्छ ।  रक्तनसामा आएको समस्याले मूत्रथैलीको जैविक गतिविधि कमजोर भएको अवस्था ।  मूत्रथैली खुम्चिँदा पिसाब निष्कासन गर्न आवश्यक शक्ति उत्पादन गर्न सक्दैन ।  सामान्यतया प्रोस्टेट खुकुलो पार्ने औषधी ज्यादै प्रभावकारी हुन्छ । तर यस्ता औषधी नकारात्मक पक्षबाट बञ्चित छैनन् । जस्तै– पहिलो मात्राको नराम्रो असर बिरामीलाई रिङटा लाग्ने तथा बेहोश हुने हुन्छ । यस्तो औषधी सुरु गर्दा केही दिन ज्यादै चनाखो हुनुपर्छ– बसेको वा सुतेको अवस्थाबाट उठ्नपर्दा ह्वात्त नउठ्ने, भरसक बसेर मूत्र त्याग गर्ने र त्यसपछि पनि विस्तारै उठ्ने । यस्तो नराम्रो असर देखापरे औषध िखानुहुन्न । वीर्यस्खलन नहुने, यौन चाहनामा कमी आउने र लिङ्ग उत्तेजनामा शिथिलता देखापर्ने हुन्छ । यस्तै कमजोरी महसुस हुने, नाकबाट रुघा लाग्दा पातलो सिँगान बग्ने पनि हुन्छ ।  २. पुरुष विशिष्टता उत्पन्न वा प्रोत्साहित गर्ने हर्मोनको दमन भ्रूण अवस्थामै टेष्टास्टरन भन्ने पुरुष हर्मोन इन्जाइमको सहयोगले डिहाइड्रोटेष्टास्टरनमा परिणत हुन्छ । यस्तो नभए भ्रूणको प्रोस्टेट ग्रन्थि प्रारम्भिक अवस्थामा विकसित नभएर रहन्छ र पुरुष बाहिरिया अङ्ग पनि स्त्रीको जस्तै रहन्छ । यही यथार्थलाई ध्यानमा राखेर आविष्कार गरिएका औषधीले प्रोस्टेट ग्रन्थिको एपिथिलियमलाई दमन गछन् र बढ्न दिँदैनन् । प्राय: ६ महिना यस्ता औषधी खाएपछि प्रोस्टेट ग्रन्थि करिब २० प्रतिशत घट्छ । प्रोस्टेट ग्रन्थिको कारण मूत्रथैलीमा फुलेका नसा फुटेर रक्तस्राव हुने पुरुषमा यी औषधीको प्रयोगले रक्तस्राव रोक्न सहयोग मिल्छ ।  प्रोस्टेट ग्रन्थि बढ्न नदिने र बढेको पनि घटाउने औषधीका नकारात्मक असर यस्ता छन्– यौन इच्छा घटाउनु (लिङ्ग शिथिल तथा सानो पार्नु), वीर्यको मात्रा घटाउनु र वीर्य स्खलनमा फरक ल्याउनु र स्तन वृद्धि गराउनु ।  प्रोस्टेट ग्रन्थि वृद्धि दमन गर्ने औषधी र ग्रन्थिको मांसपेशी खुकुलो पार्ने औषधी एकसाथ प्रयोग गर्दा पुरुषले बढी फाइदा पाउने तथा एक्कासी पिसाब रोकिने खतरा कम हुन्छ । ३० ग्रामभन्दा बढी परिमाण भएको प्रोस्टेटको उपचार दुबै थरीका औषधीबाट गर्दा मूत्रथैलीले पिसाब बढी जम्मा गर्नसक्ने र निखार्ने क्षमता पनि बढी हासिल गर्छ । तर यी औषधीको नकारात्मक असरलाई ध्यानमा राखेर मात्र निर्णय लिनुपर्छ ।  निचोड प्रोस्टेटसँग सम्बन्धित मूत्र लक्षण प्राय: ४० वर्षपछि देखापर्छन् । यी लक्षण ग्रन्थिको साइज ठूलो भएर वा मूत्रनलीको सुरुको प्रोस्टेटले घेरिएको भागको लचकतामा कमी भएर पनि हुन सक्छन् । पिसाब फेर्न गएपछि कुरेर मात्र हुने, पिसाबको धारा लुलो तथा मसिनो हुने, एकैपल्ट सरर सबै पिसाब नहुने, पिसाब फेरेपछि निख्रेको अनुभव नहुने, राति पिसाब फेर्न उठिराख्नुपर्ने जस्ता लक्षणले पुरुषलाई चिन्तित पारेका खण्डमा चिकित्सकको सल्लाहमा उपचार गर्नुपर्छ । यही सिलसिलामा प्रोस्टेट ग्रन्थिको क्यान्सर भए–नभएको प्रारम्भिक जाँच पनि गर्ने गरिन्छ । तरल पदार्थ प्रयोगको समय तथा मात्रामा फरक पारेर पनि धेरै फाइदा उपलब्ध गर्न सकिन्छ । औषधी उपचारको मुख्य उद्देश्य मूत्रथैलीको घाँटी तथा मूत्रनलीको सुरुको भाग खुकुलो पार्ने हुन्छ । दोस्रो उद्देश्य हो, ठूलो प्रोस्टेट बढ्न नदिने तथा सुकाउने । यी दुबै थरीका औषधीले यौन गतिविधिमा केही शिथिलता तथा वीर्य स्खलनमा असर पार्न सक्छन् । औषधी उपचारबाट सन्तोषप्रद फाइदा नपाए शल्यक्रियाको सहयोग लिनुपर्छ ।  भट्ट वरिष्ठ कन्सल्टेन्ट युरोलोजिस्ट हुन् ।",health
"डा.देवकोटाको मृत्युशोकमा ‘न्याम्स’ले दियो आधा दिन विदा
 स्वास्थ्यखबर
असार ५, २०७५ मगलवार १७:३१:३७ प्रकाशित 
165
Shares
 
वरिष्ठ न्युराे सर्जन डा.उपेन्द्र देवकोटालाई श्रद्धाञ्जली व्यक्त गर्न चिकित्सा विज्ञान राष्ट्रिय प्रतिष्ठान(न्याम्स)ले आज आधा दिन विदा दिएको छ। 

न्याम्सका संस्थापक र वीर अस्पतालका पूर्व चिकित्सक समेत रहेका डा.देवकोटाको निधनप्रति शोक व्यक्त गर्दे नर्सिङ कलेज एवम वीर अस्पताल र राष्ट्रिय ट्रमा सेन्टर(इमर्जेन्सी र इन्डोर वाहेक)ले पनि आधा दिन विदा दिने निर्णय गरेका थिए।



अहिले प्रचलनमा",health
"डा देवकोटाको निधनबाट अपुरणीय क्षतिः कांग्रेस
 स्वास्थ्यखबर
असार ५, २०७५ मगलवार ०८:०३:४२ प्रकाशित 

नेपाली कांग्रेसले वरिष्ठ न्यूरो सर्जन डा उपेन्द्र देवकोटाको निधनप्रति शोक व्यक्त गर्दै उनको निधनले कांग्रेस पार्टी परिवारलाई अत्यन्तै दुःखित तुल्याएको जनाएको छ। 

पार्टी कार्यालयका मुख्यसचिव कृष्णप्रसाद पौडेलले आज एक विज्ञप्ति जारी गरी हजारौँको जीवन बचाउन सफल डा देवकोटाको असामयिक निधनबाट राष्ट्रका लागि ठूलो क्षति पुगेको बताए। 

''डा देवकोटाको निधनबाट चिकित्सा जगत्मा दक्षिण एशियाकै लागि अपुरणीय क्षति पुगेको छ,' विज्ञप्तिमा भनिएको छ, “दुर्गम गाउँमा जन्मिएर पनि राष्ट्रका लागि महत्वपूर्ण योगदान गर्ने व्यक्तित्वका रुपमा उहाँले हासिल गरेको सफलता समस्त नेपालीका लागि प्रेरणाका रुपमा रहिरहने छ ।'

हेटौँडामा बसेको कांग्रेस केन्द्रीय कार्यसमितिको बैठकले डा देवकोटाको निधनप्रति एक मिनेट मौन धारण गर्दै शोक सन्तप्त परिवारजनप्रति हार्दिक समवेदना प्रकट गरेको हो। 

यसैगरी नेपाल कम्युनिष्ट पार्टी (मसाल) ले पनि वरिष्ठ न्यूरो सर्जन डा देवकोटाको निधनप्रति श्रद्धाञ्जलि प्रकट गर्दै शोकसन्तप्त परिवारजनप्रति समवेदना प्रकट गरेको छ । रासस

अहिले प्रचलनमा 
प्रतिकृया दिनुहोस",health
"डा उपेन्द्र देवकोटाप्रति राष्ट्र सँधै ऋणी : नेकपा
 स्वास्थ्यखबर
असार ५, २०७५ मगलवार ०७:५४:३० प्रकाशित 
212
Shares
 
नेपाल कम्युनिष्ट पार्टीले न्युरो साइन्सका विख्यात चिकित्सक प्रा डा उपेन्द्र देवकोटाको निधनबाट पार्टी स्तब्ध भएको जनाएको छ। 

डा देवकोटाले न्युरो सर्जरीका क्षेत्रमा प्राप्त गरेको उचाइ कुनै एक व्यक्तिका लागि नभएर सिंगो नेपाल र नेपालीले गर्व गर्न लायक रहेको सो पार्टीका अध्यक्ष एवंम् प्रधानमन्त्री केपी शर्मा ओलीले जारी गरेको विज्ञप्तिमा जनाइएको छ। 

‘स्रोत, साधन र प्रविधिको सीमितता भएको बेलामा खुल्ला प्रतिस्पर्धामार्फत योग्यताका आधारमा विश्वका प्रसिद्ध न्युरो सर्जरी विश्वविद्यालयबाट हासिल गरेको ज्ञान र सीप नेपालमै प्रयोग गर्न उहाँले देखाएको प्रतिबद्धताका लागि उहाँप्रति राष्ट्र सधैँ ऋणी रहिरहनेछ।’, विज्ञप्तिमा भनिएको छ, ‘आफ्नो मातृभूमिप्रतिको यो अगाध प्रेम र समर्पण हामी सबैका लागि प्रेरणादायी भइरहनेछ। आफ्नो ज्ञान र सीपका माध्यमबाट हजारौँ मानिसहरुलाई जीवन दिने प्रा डा देवकोटा हामी बीचमा नरहे पनि उहाँको अद्वितीय योगदान सदा स्मरणीय भइरहनेछ।’ रासस

अहिले प्रचलनमा 
प्रतिकृया दिनुहोस",health
"जिल्ला स्वास्थ्य कार्यालयले फार्मेसी सञ्चालन गरेपछि सेवाग्राहीलाई सहज
  एनजे तामाङ
असार ११, २०७५ सोमवार १७:३५:१८ प्रकाशित 
64
Shares
 
जिल्ला स्वास्थ्य कार्यालय हुम्लाले फार्मेसी सञ्चालन ल्याएपछि सेवाग्राहीलाई सहज भएको छ। फार्मेसी सञ्चालन गरेपछि निजी मेडिकलबाट महंगो मूल्यमा औषधी किन्नबाट सेवाग्राहीले छुट्कारा पाएका छन।

निजी मेडिकल भन्दा सरकारी फार्मेसीमा १० प्रतिशत  कम मूल्यमा औषधि पाइन्छ । १ सय ३० प्रकारका औषधी जिल्ला स्वास्थ्य कार्यालयको फार्मेसीबाट पाउने गरेको जिल्ला स्वास्थ्य कार्यालयका प्रमुख डाक्टर रञ्जित कुमार यादवले जानकारी दिए। उनले भने, ‘निजी मेडिकलमा औषधि निकै महंगो छ । त्यसैले हामीले नै सञ्चालनमा ल्याएका हौं ।’

अस्पतालले निशुल्क रुपमा वितरण गदै आएको औषधी वितरण गरिरहेको र त्यो भन्दा बाहिरका  औषधि सुपथ मूल्यमा विक्री गर्न थालिएको उनले बताए।

जिल्ला स्वास्थ्य कार्यालय आफ्नै फार्मेसी स्थापना गरेपछि सेवाग्राहीको चाप बढेको जिल्ला स्वास्थ्य कार्यालयकी फार्मेसी एसिस्टेन्ट हुचुङ्ग लामाले बताइन्।

 

अहिले प्रचलनमा",health
"डा उपेन्द्र देवकोटाप्रति प्रधानमन्त्री ओलीद्वारा श्रद्धाञ्जली व्यक्त
 स्वास्थ्यखबर
असार ४, २०७५ सोमवार २१:१७:१६ प्रकाशित 
139
Shares
 
सोमबार निधन भएका बरिष्ठ न्यूरोसर्जन डा उपेन्द्र देवकोटाप्रति प्रधानमन्त्री केपी शर्मा ओलीले श्रद्धाञ्जली व्यक्त गरेका छन्। ट्विटरमार्फत उनले श्रद्धाञ्जली दिएका हुन्। 

प्रधानमन्त्री ओलीले डा देवकोटाको निधनले आफु स्तब्ध भएको र स्वास्थ्य विज्ञान क्षेत्रमा उनले दिएको योगदानलाई राष्ट्रले सदा स्मरण गर्ने उनले बताएका छन्। 

देवकोटाका परिवारप्रती उनले समवेदना प्रकट गरेका छन्। 

त्यस्तै कांग्रेस सभापति शेरबहादुर देउवाले पनि ट्विटरमार्फत श्रद्धाञ्जली दिएका छन्। 

अन्य नेताहरुले पनि सामाजिक सञ्जालमार्फत श्रद्धाञ्जली व्यक्त गरेका छन्। 


अहिले प्रचलनमा",health
"तिमीले हामी सबैलाई छोडेर गयौ, प्रिय उपेन्द्र! - बाबुराम भट्टराई
 स्वास्थ्यखबर
असार ४, २०७५ सोमवार २१:०८:४९ प्रकाशित 
504
Shares
 
नयाँ शक्ति नेपालका संयोजक बाबुराम भट्टरार्इले बरिष्ठ न्युरो सर्जन डा उपेन्द्र देवकोटालार्इ श्रद्धांजली  दिएका छन्। अाज साँझ डा देवकोटाको निधन भएपछि भट्टरार्इले सामाजिक सञ्जाल फेसबुकमा डा देवकोटासँगको तस्बिर राखेर श्रद्धांजली दिएका हुन्।

भट्टरार्इ र डा देवकोटा सहपाठी हुन्। उनीहरुले अमरज्योति हाइस्कूल र अस्कलमा ८ बर्ष संगै पढेका थिए। पित्तनलीको क्यान्सरबाट ग्रसित डा देवकोटाको बाँसबारीस्थित आफ्नै अस्पतालमा उपचारका क्रममा आज साँझ ५ बजेर ३५ मिनेट जाँदा निधन भएको हो।

यस्तो छ भट्टरार्इले सामाजिक सञ्जालमा दिएको श्रद्धांजली

तिमी आफै एक वेजोड चिकित्सक थियौ; त्यसैले शायद आफ्ना अन्तिम दिनहरूका ठीकै आँकलन गरिरहेका थियौ! हामी खालि एउटा लेम्यान र तिम्रा सहपाठी भावनावश तिम्रो चीरायुको कामना गरिरहेथ्यौं! अन्तत: तिमीले हामी सबैलाई छोडेर गयौ, प्रिय उपेन्द्र!

भौतिक रूपमा अब तिमीसंग कहिल्यै भेट नभए पनि तिमीसंग एउटै कक्षामा अमरज्योति हाइस्कूल र अस्कलमा ८ बर्ष संगै विताएका दिनहरूको सम्झनाले आजीवन पछ्याइरहनेछन् ।तिमीजस्ता मेधावी सहपाठीको सान्निध्यप्रति हामी सधैं गौरवान्वित रहिरहनेछौं!

नेपाल आमाका सुयोग्य सपूत तिम्रो सम्झना नेपाली इतिहासले लामो समयसम्म गरिरहनेछ।हार्दिक श्रद्धांजली! परिवारजनमा गहिरो समवेदना!!",health
"स्वास्थ्य परीक्षणमा ठगी मुद्दामा भिएलएनका अध्यक्षविरुद्ध थुनछेक बयान सुरु
 स्वास्थ्यखबर
असार ४, २०७५ सोमवार १६:०७:५७ प्रकाशित 
29
Shares
 
मलेसिया जाने कामदारको स्वास्थ्य परीक्षणमा सिन्डिकेट चलाएर ठगी गरेको आरोपमा पक्राउ परेका भिएलएनका अध्यक्ष रामकुमार श्रेष्ठविरुद्ध जिल्ला अदालत ललितपुरमा दोस्रो ठगी मुद्दामा थुनछेक बयान सुरु भएको छ। 

आइतबार प्रहरीले श्रेष्ठविरुद्ध २ करोड ७५ लाख बिगो माग दाबी गर्दै ठगी मुद्दा दायर गरेको थियो। उक्त मुद्दामा जिल्ला न्यायाधीश धनसिंह महराको एकल इजलासमा बयान सुरु भएको हो।

यसअघि काठमाडौ जिल्ला अदालतबाट सामान्य धरौटीमा उनी रिहा भएका थिए। जिल्ला अदालतबाटै उनलाई प्रहरीले पक्राउ गर्दै ललितपुरमा अनुसन्धान थालेको थियो। जिल्ला न्यायाधीश अमृतबहादुर बस्नेतको इकल इजलाशले श्रेष्ठलाई जेठ ३० गते १० लाख रुपैयाँ धरौटी मागेको थियो। जिल्ला अदालतले तोेकेको रकम नगदै बुझाएर रिहा भएलगत्तै ललितपुरमा पनि ठगीको थप उजुरी रहेको भन्दै प्रहरीले पक्राउ गरेको थियो। 

काठमाडौं सरकारी वकिलको कार्यालयले श्रेष्ठलाई २ अर्ब ८६ करोड १५ लाख रुपैयाँ बराबरको बिगो दाबी गरी मुद्दा दायर गरेको थियो। 

प्रहरीले जेठ ७ गते स्वास्थ्य परीक्षणमा संलग्न ३९ वटा संस्था, वान स्टेप सेन्टर (ओएससी), भिएलएन र जिएसजी कम्पनीमा छापा मारेको थियो। मलेसिया जाने युवाहरूसँग सरकारले तोकेको भन्दा बढी रकम लिएर ठगी गरेको अभियोगमा भिएलएनका अध्यक्ष श्रेष्ठसहित ४० जना पक्राउ परेका थिए। पक्राउ परेका धेरै जसो व्यवसायीहरु धरौटीमा छुटिसकेका छन्।",health
"निदान अस्पतालमा बाथ रोग सम्बन्धी नि:शुल्क शिविर, ४७ जना बाथ रोगी भेटिए
 स्वास्थ्यखबर
असार ४, २०७५ सोमवार १४:२७:५० प्रकाशित 
99
Shares
 
पुल्चोकस्थित निदान अस्पतालले बाथ रोग सम्बन्धी नि:शुल्क स्वास्थ्य शिविर आयोजना गरेको छ।

शनिबार सञ्चालित शिविरमा १ सय २० जना बिरामीको स्वास्थ्य जाँच गरिएको थियो। आएका बिरामीमध्ये ४७ जनामा बाथ रोग भेटिएको निदानका बाथ रोग विशेषज्ञ डा अञ्जल विष्टले जानकारी दिए। 

अधिकांशमा बाथका कारण हड्डी खिइने समस्या देखिएको र त्यसमा पनि मेरुदण्ड र घुँडाको समस्या धेरै पाइएको उनले बताए।

बाथको परीक्षणपछि बिरामीहरुलाई रोगको प्रकृति अनुसार परामर्श पनि दिइएको अस्पतालले जनाएको छ। शिविरमा निःशुल्क परामर्शका साथै ल्याब टेस्ट र एक्स-रेमा ३० प्रतिशत छुट दिइएको थियो।",health
"स्वास्थ्य मन्त्रालयको चिकित्सा सेवा महाशाखा प्रमुख डा सिंहलाई सूचना अधिकारीको जिम्मेवारी
  
असार ३, २०७५ आइतवार १९:४८:३५ प्रकाशित 
431
Shares
 
स्वास्थ्य मन्त्रालयले सूचना प्रवाहलाई सहज बनाउन चिकित्सा सेवा महाशाखाका प्रमुख डा दीपेन्द्ररमण सिंहलाई सूचना अधिकारीको जिम्मेवारी दिएको छ। 

स्वास्थ्य मन्त्रालयका प्रवक्ता महेन्द्रप्रसाद श्रेष्ठले माथिल्लो तहको कर्मचारीलाई सूचना अधिकारीको जिम्मेवारी दिन प्रधानमन्त्री कार्यालयबाट निर्देशन आएबमोजिम सचिवस्तरीय निर्णयबाट डा सिंहलाई सो जिम्मेवारी दिइएको जानकारी दिए। 

यसअघि पनि मन्त्रालयले सूचना अधिकारी तोकेपनि त्यसको प्रभावकारी नतिजा नआएपछि सहसचिव तहका कर्मचारीलाई सो जिम्मेवारी दिइएको श्रेष्ठको भनाइ छ। सरकारी कार्यालयमा सहजरुपमा सूचना प्राप्त गर्न नसकिएको र कर्मचारीले सूचना लुकाउने गरेका जनगुनासो आएपछि सबै सरकारी कार्यालयमा माथिल्लो तहका कर्मचारीलाई सूचना अधिकारी नियुक्त गर्न प्रधानमन्त्री कार्यालयले निर्देशन दिएको बताइएको छ। 

सूचना अधिकारीको जिम्मेवारी पाएपछि आफूले प्रभावकारीरुपमा सूचना प्रवाहमा भूमिका खेल्ने सूचना अधिकारी डा सिंहले बताए।",health
"काठमाडौंमा दक्षिण एसियाली आँखा स्वास्थ्य सम्मेलन हुने
 स्वास्थ्यखबर
असार ३, २०७५ आइतवार १७:५१:५४ प्रकाशित 
331
Shares
 
आँखा स्वास्थ्यका क्षेत्रमा भएका नयाँ प्रविधिको विकास र उपचारका विषयमा जानकारी दिन काठमाडौंमा १४ औं सार्क एकेडेमी अफ अफथाल्मोलोजी सम्मेलन हुने भएको छ। 

सार्क एकडेमी अफ अफ्थाल्मोलोजी र नेपाल अफ्थाल्मिक सोसाइटीले संयुक्त रुपमा सम्मेलनको आयोजना गरेका हुन्। सम्मेलन आगामी बिहिबारदेखि आइतबारसम्म चल्ने छ। सम्मेलनमा नेपाल र सार्क क्षेत्रका देश सहित अमेरिका, बेलायत, रसिया, सेनेगल, जापान, क्यानडा, जर्मनी, चिन, सिंगापुर, दक्षिण कोरिया, ताइवान, इथियोपिया, घाना लगायतका देशका विज्ञहरुले कार्यपत्र प्रस्तुत गर्दैछन् । 

सम्मेलनका बारेमा जानकारी दिन आज तिलगंगा अस्पतालमा आयोजित कार्यक्रममा दिएको जानकारी अनुसार सम्मेलनमा ६०० जनाको सहभागिता रहने छ। सम्मेलनमा आँखाका विभिन्न विधा जस्तै पेडियाट्रिक अफ्थाल्मोलोजी (बाल आँखा रोग तथा डेढो आँखा), कर्निया (आँखाको नानी), क्याट्र्याक्ट (मोतीविन्दु), रिफ्र्याक्टिभ सर्जरी, युभिया, न्यूरो अफ्थाल्मोलोजी (आँखाको नशा), रेटिना (आँखाको पर्दा), ग्लोकमा (जलविन्दु), अकुलोप्लाष्टिक (आँखाको प्लाष्टिक),  एडभोकेसी, अस्पताल प्रशासन लगायतका विषयमा कार्यपत्र प्रस्तुत गरिनुका साथै छलफल गरिनेछ ।

यसका साथै नेपाल मात्र नभई सार्क क्षेत्रमा नै आँखा स्वास्थ्य सेवामा अमूल्य योगदान पुर्याएका विशिष्ट व्यक्तित्वहरुलाई सम्मान गर्ने कार्यक्रम समेत रहेको छ। यस्तो सम्मेलन हरेक दुई वर्षमा एक पटक हुँदै आइरहेको छ। अहिलेसम्म नेपालमा २ पटक सन् १९९१ मा र सन् १९९९ मा काठमाडौंमा सम्मेलन भएको छ। यसपटकको सम्मेलन याक एण्ड यति होटलमा हुँदैछ।

सिमारहित दृष्टि विषय आधारित सम्मेलनमा २० औं नेपाल अफ्थाल्मिक सोसाइटीको वार्षिक वैठक समेत हुने आयोजक समितिका अध्यक्ष प्रा.डा.सुमन थापाले जानकारी दिए। उनका अनुसार सार्कका देशहरु (नेपाल, भारत, पाकिस्तान, अफ्गानिस्तान, बगंलादेश, माल्दिभ्स, भुटान र श्रीलंका) मा आँखाको समस्याहरु एकै खालको हुन्छ । भौगोलिक, आर्थिक, वातावरणीय हिसाबले पनि प्राय एकै हुनाले आँखाको समस्या एकै खालको देखिने गरेको छ । सार्क लगायत विश्वका अन्य विभिन्न देशबाट आएका नेत्रचिकित्सक, मध्यमस्तीय आँखा स्वास्थ्यकर्मी लगायत अन्यद्धारा आँखा स्वास्थ्य सम्बन्धी अनुसन्धान, सार्कमा भएका आँखा स्वास्थ्य क्षेत्रमा भएका नयाँ प्रविधिको आविष्कार, आँखामा हुने दुर्लभ रोग, अन्धोपन न्यूनिकरण र आँखामा हुने विभिन्न प्रकारको रोगहरुलाई उपचार तथा निर्मूल लगायतका विषयमा अनुभव आदानप्रदान हुने उनले जानकारी दिए।

सम्मेलनका साइन्टीफिक कमिटिका सचिव डा इली प्रधानका अनुसार आँखा स्वास्थ्यसँगै शिक्षा, आर्थिक, सामाजिक र भौगोलि विकटता रहेको यी देशहरुमा सर्वसुलभ ढंगबाट बिरामीहरुलाई आँखाको उपचार विधि अपनाउने विषयमा पनि बृहत छलफल हुनेछ। इसका साथै बदलिदों वायु प्रदुषण, वायुमण्डलको प्रभाव, मानिसहरुको बदलिदो जिवनशैली र त्यसले आँखा स्वास्थ्यमा पार्ने असर, बढ्दो स्मार्ट ग्याजेट÷मोबाइल बाट आउनसक्ने समस्याका विषयमा पनि छलफल हुनेछ।

आयोजक समितिका सचिव प्रा.डा. सबिना श्रेष्ठका अनुसार सम्मेलनमा २४ भन्दा बढी देशका आँखा स्वास्थ्य क्षेत्रको प्रमुख नेतृत्वकर्ता, वैज्ञानिक, अनुसन्धानकर्ता, शल्यचिकित्सक, सामान्य नेत्र विशेषज्ञ, आवासिय चिकित्सक, अस्पताल प्रशासन प्रमुख आदि लगायतको सहभागी रहनेछ । मूख्य कार्यक्रम बाहेक अन्य विषय सम्बन्धि अन्तरक्रिया, लेक्चर र पोस्टरको माध्यममाबाट जानकारी दिइनेछ ।",health
"दसैं पनि आयो । दसैंतिहारजस्ता ठूला चाडबाडको नाम सुन्नासाथ प्राय: सबैलाई साथीभाइसँगको रमझम, पुख्र्यौली थलोको यात्रा, भेटघाट, अरू रामरमाइलोको झल्को आइहाल्छ । अरू ठूला पर्वजस्तै दसैं हाम्रा लागि स्वादिलो, गरिष्ठ, मसलादार, बोसो, चिल्लो खानपानमा रमाउने समय पनि हो ।  सामान्य स्वस्थ व्यक्तिले स्वच्छ र सन्तुलित मात्रामा यस्तो खानपान लिए खासै फरक पार्दैन । तर बालबालिका, बूढापाका र नसर्ने रोग भएकाहरूले भने सचेत हुनुपर्छ । यस्ता व्यक्तिका लागि भने यस्तो असन्तुलित काम जोखिमपूर्ण हुन्छ । कहिलेकाहीं त ज्यानै जोखिममा पर्नेसम्म हुन सक्छ । विज्ञहरूका अनुसार, केही खास स्वास्थ्य अवस्थाका व्यक्तिले दसैंतिहारलगायत जुनसुकै समय खानपानमा सन्तुलन राख्नुपर्छ । उच्च रक्तचाप, मधुमेह, मुटु रोगी, हृदयाघात (ब्लकेज) जस्ता रोग, एन्जियोप्लास्टि गरिसकेका रोगी, हार्ट फेल्योर अर्थात् मुटु कमजोर भएकाहरू, मुटुको चालको समस्या भएकाहरू, उच्च कोलेस्ट्रोल, जन्मजात मुटु रोग, पेटको दीर्घ रोगीहरू, ग्यास्ट्रिक, पेटको अल्सर भएकाहरू, दीर्घकालीन मृगौला रोग भएकाहरूले खानपानमा विशेष विचार पुर्‍याउनुपर्छ ।   दसैंमा मासुसँगै मद्यपानले समेत व्यापकता पाउने गरेको छ । एक दिनमा एउटा स्वस्थ व्यक्तिले दुई युनिट र महिलाले एक युनिटभन्दा बढी मद्यपान गर्नु हुँदैन । ‘रोगी मात्र नभई स्वस्थ व्यक्तिले समेत एक दिनमै अत्यधिक मद्यपान गर्दा हृदयाघात निम्तिन सक्छ,’ मुटु रोग विशेषज्ञ डा. ओममूर्ति अनिल भन्छन्, ‘उसो त मुटुको चाल अनियमितता भएकाहरू, उच्च रक्तचाप नियन्त्रणमा नभएका र उच्च कोलेस्ट्रोल भएकाहरूले मद्यपान गर्नै हुँदैन ।’  दसैंमा असन्तृप्त बोसो बढी भएका खाद्य पदार्थको व्यापक उपयोग गरिन्छ । खसी, राँगाको आदिको रातो मासु, अण्डाको पहेंलो भाग आदिमा असन्तृप्त बोसो बढी हुन्छ । यस्ता खाद्यपदार्थ पकाउँदा तेल, घ्यू, मसला, नुन आदिको अत्यधिक प्रयोगले परिकारमा बोसोलगायत हानिकारक वस्तुको मात्रा झन बढने गरेको छ ।   ‘कोलेस्ट्रोल, रक्तचाप र मुटु रोगीहरूले सन्तृप्त बोसो भएको खाद्य पदार्थको सकेसम्म कम प्रयोग गर्नुपर्छ,’ डा. ओम भन्छन्, ‘उनीहरूले खसी, राँगा आदिको मासु अण्डाको पहेंलो भाग आदि कम   मात्रामा खानुपर्छ ।’   रक्तचाप ठीक रहेका र शरीरमा नसुन्निएका मृगौला रोगीको मृगौलाले सामान्य काम गरिरहेको छ भने दसैंतिहार वा अन्य समय खानपानसम्बन्धी त्यस्तो परहेज गर्नु नपर्ने मृगौला रोग विशेषज्ञ डा. ऋषि काफ्ले बताउँछन् । ‘तर जसको मृगौलाको काम सामान्य छैन, जसलाई हामी दीर्घकालीन मृगौला रोग भन्छौँ, यस्ता व्यक्ति जो मृगौला फेल भए पनि अझै डायलासिसमा गएका छैनन्, उनीहरूले निकै सावधानी अपनाउनुपर्छ । यस्ता व्यक्तिहरूले अरू दिन जे खाइरहेका छन् त्यसलाई नै निरन्तरता दिनुपर्छ, मासु, मसला, नुन खानुहुँदैन ।’   यस्ता व्यक्तिले अलि बढी नुन खाए रक्तचाप अनियन्त्रित हुन्छ । बढी फलफूल खाए पोटासियम बढ्छ र यस्तो हुनु खतरनाक हो । तरल पदार्थ बढी सेवन गर्दा सुन्नाइ देखिन्छ वा बढ्छ ।   डा. काफ्लेका अनुसार, यस्ता रोगीले रातो मासु खाए युरिक एसिड बढेर जोर्नी दुख्ने समस्या हुन्छ र मृगौलाको काम गर्ने क्षमता गडबड हुन्छ ।   सुरक्षित खानपानका लागि   दसैंतिहारमा भान्साकोठाको छुट्टै रौनक हुन्छ । अझ दसैंमा माछामासुजस्ता खाद्यपदार्थको अघिकताले भान्साकोठामा थप दबाब सिर्जना गर्छ । यसैले अन्य दिनजस्तै यो समयमा भने खाना पकाउँदा विशेष ध्यान दिनुपर्छ । हात साबुनपानीले सफा गरेर मात्र खाना छुनु वा बनाउनुपर्छ । यस्तै पकाएको तथा नपकाएको खाद्यपदार्थलाई छुट्टाछुट्टै राख्नुपर्छ ।   विश्व स्वास्थ्य संगठन (डब्लूएचओ) का अनुसार नपकाएका खानेकुरा जस्तै माछामासु आदिमा हानिकारक सूक्ष्म जीवहरू हुन सक्छन् । यी जीवहरू खाना तयार गर्दा अरू खानेकुरामा सर्न सक्छन् । त्यही भएर नपकाएको माछामासुजस्ता खाद्यपदार्थ छुट्टै राख्नुपर्छ ।   डब्लूएचओको अनुसार, ७० डिग्री सेन्टिग्रेडभन्दा बढीको तापक्रममा खाना तताएर खाँदा हानि हुँदैन । पोलेर, भुटेर तथा कम पकाएर खाने र ठूला आकारका चाँडै नपाक्ने खानालाई भने विशेष ध्यान दिनुपर्छ ।   दसैंतिहारताका एकैपटक बढी मात्रामा खाद्यपदार्थ बनाएर कैयौँ दिनमा खाने चलनसमेत छ । सामान्य तापक्रममा भने खानालाई दुई घण्टाभन्दा बढी राख्नु हुँदैन । डब्लूएचओका अनुसार, पकाएको तथा चाँडै बिग्रिने खानालाई ५ डिग्री सेन्टिग्रेडभन्दा कम तापक्रममा रेफ्रिजरेटरमा राख्नुपर्छ । यस्तै, ६० डिग्री सेन्टिग्रेडभन्दा तातो खाना खानुपर्छ । रेफ्रिजरेटरमा समेत खानालाई लामो समयसम्म राख्नु हुँदैन । चिसोमा राखेको खानालाई तत्काल नै तताउनुपर्छ र सामान्य तापक्रममा राख्नु हुँदैन । डब्लूएचओका अनुसार, खानालाई सामान्य तापक्रममा राखेमा सूक्ष्म जीवहरू धेरै चाँडो बढ्छन् । तर ५ डिग्री सेन्टिग्रेडभन्दा तल र ६० डिग्री सेन्टिग्रेडभन्दा माथिको तापक्रममा खाना राखेमा ती सूक्ष्म जीवहरूको वृद्घि रोकिन्छ वा ती मर्छन् । केही हानिकारक जीवहरू भने ५ डिग्री सेन्टिग्रेडभन्दा कम तापक्रममा समेत बाँच्न र बढ्न सक्छन् ।",health
"बर्दिवासमा सर्पको बिगबिगी, ४२ जनाको उपचार
 स्वास्थ्यखबर
असार ३, २०७५ आइतवार १३:४७:४९ प्रकाशित 
110
Shares
 
बर्दिवास- प्रचण्ड गर्मीबीच पानी पर्न थालेपछि महोत्तरी जिल्लामा सर्पदंशको घटना ह्वात्तै बढेको छ । गर्मी बढिरहेकाले जेठको अन्तिम सातामा एक दुई पटक परेको पानीले दुला भरिएर सर्प बाहिर निस्कन थालेपछि सर्पदंशका घटना बढेको बर्दिवास–३ गौरीडाँडास्थित सर्पदंश उपचार केन्द्रले जनाएको हो। 

जेठ महिनामा मात्र उपचार केन्द्रमा २० महिलासहित ४२ सर्पदंशका बिरामी उपचारमा आएकामा अन्यत्र उपचारमा जान सिफारिस गरिएकी बर्दिवास–१ की एक चार वर्षीया बालिकाको भने मृत्यु भएको उक्त केन्द्रका व्यवस्थापन समिति अध्यक्ष कृष्ण देवकोटाले जानकारी दिए। 

सर्प र बिच्छीको खानी नै रहेको भनिने बर्दिवास क्षेत्रमा सर्पदंशका घटनाले मानवीय क्षति बढ्दै गएपछि गौरीडाँडामै रहेको नेपाली सेनाको गुल्मले छजना सर्पदंशको उपचार गर्ने दक्ष जनशक्ति उपलब्ध गराएपछि स्थानीय समुदायको पहलमा २०७१ साल साउन ३१ गते उक्त केन्द्र सञ्चालनमा ल्याइएको हो। स्थापनाकालदेखि हालसम्म ९५० जनाले उपचार लिएकामा २५ जनालाई मात्र अन्यत्र सिफारिस गर्नुपरेको र ९२५ जना भने उपचारपछि स्वस्थ भएर घर फर्केका उनले बताए। 

उपचार केन्द्रको अभिलेखअनुसार चालू आर्थिक वर्षको गत साउनदेखि जेठ मसान्तसम्म २३२ सर्पदंशका बिरामीले उपचार लिएका छन्। त्यसैगरी आव २०७३/७४ मा २७३, आव २०७२/७३ मा २७० र आव २०७१/७२ मा १६५ जनाले उपचार लिएका थिए । 

उपचार केन्द्रमा एण्टी स्नेक भाइल राखिए पनि स–साना नानीहरु र स्वास्थ्यका कारण कमजोर रहेकाहरुको उपचारमा आवश्यक पर्ने भेन्टिलेटरको व्यवस्था नहुँदा त्यस्ता बिरामीलाई सिफारिस गर्नुपरेको केन्द्रले जनाएको छ । त्यस्तै सिफारिस गरिएकामध्येबाटै कतिपय बिरामीको मृत्यु भएको अध्यक्ष देवकोटाले बताए। भेन्टिलेटरसहितका उपचार उपकरणका लागि स्वास्थ्य मन्त्रालयमा कैयन पटक आग्रह गरिँदा पनि व्यवस्था भने हुन नसकेको उनको गुनासो थियो। 

जिल्लाको उत्तरी क्षेत्रको यो अवस्थासँगै सुदूर दक्षिणी भेगमा पनि सर्पदंशका घटना बढ्दै गएका छन् । जिल्ला सदरमुकाम जलेश्वरस्थित जलेश्वर अस्पतालका मेडिकल सुपरिटेन्डेण्ट डा राजिव झाले जेठ लागेयता १०भन्दा बढी सर्पदंशका बिरामीले उपचार लिएका जानकारी दिए। 

जिल्लामा गर्मी शुरु भएपछि भने गोमन र करेत जातका विषालु सर्प र ढोडिया, हरहरालगायतका विष नलाग्ने सर्प छ्यापछ्याप्ती देखिने गरेका छन्। रासस",health
"गर्भावस्थामा तीन र आठ महिनाका बीचमा ज्वरो आए शिशुलाई मुटु र अनुहारसम्बन्धी विकार हुन सक्छ । हालैको एउटा अध्ययनमा यस्तै दाबी गरिएको छ, जुन ‘साइन्स सिग्नलिङ’ मा प्रकाशित छ । गर्भवतीलाई गर्भधारणको पहिलो तेस्रो महिना ज्वरो आए सन्तानमा मुटु विकारग्रस्त हुने र ओठतालु काटिने जोखिम बढ्छ भन्नेमा अनुसन्धाताहरू धेरै वर्षदेखि जानकार थिए । तर, यस्तो हुनुमा ज्वरो मात्रै जिम्मेवार हुन्छ कि कुनै भाइरस वा संक्रमणले गर्दा हुन्छ भन्नेमा उनीहरू निश्चित थिएनन् । यही पछिल्लो अनुसन्धानपछि भने उनीहरू त्यसको कारणबारे ढुक्क भएका हुन् । गर्भको पहिलो तीनदेखि आठ महिनाभित्र ज्वरो आउँदा शिशुको मुटु र गिजाको विकास प्रभावित हुने रहेछ भनेर उनीहरूले अब प्रमाण पाएका छन् । 
उक्त अध्ययनअनुसार, गर्भको पहिलो तीन महिनामा एसिटामिनोफेनको उचित प्रयोगले आमामा ज्वरोको आशंका कम गर्न सकिन्छ । यसले गर्दा जन्मजात दोषलाई एउटा सीमासम्म रोक्न सकिन्छ । यद्यपि गर्भावस्थामा महिलालाई कुनै औषधि सेवनबाट जोगिने सल्लाह दिइन्छ, तथापि ज्वरो",health
"एक अध्ययनले महिलाको मस्तिष्क पुरुषको भन्दा बढी सक्रिय हुने बताएको छ । महिला मस्तिष्क मुख्य रूपले आवेग नियन्त्रण, ध्यान केन्द्रित, भाव र तनावको क्षेत्रमा बढी सक्रिय हुने बताइएको हो ।   ४६ हजार ३४ वटा मस्तिष्कको इमेजिङ अध्ययन गरेर तयार पारिएको उक्त अनुसन्धान जर्नल अफ अल्जाइमर डिजिजमा प्रकाशित भएको हो ।   उक्त अध्ययनले महिलाको मस्तिष्क पुरुषको दाँजोमा केही क्षेत्रमा बढी सक्रिय पाइएको थियो । लिंगमा आधारित मस्तिष्कको भिन्नता बुझ्नलाई यस अध्ययन महत्त्वपूर्ण मानिएको छ । पुरुष र महिला मस्तिष्कबीचको यस्तो भिन्नताको पहिचान अल्जाइमर रोग जस्तो मस्तिष्कसँग जोडिएको विषयलाई लैंगिक आधारमा बुझ्न महत्त्वपूर्ण मानिएको छ ।  महिलाको मस्तिष्क मुख्य रूपले आवेग नियन्त्रण, भावुकता, ध्यान र तनावको क्षेत्रमा बढी सक्रिय फाइदा पुरुषको मस्तिष्क भने दृश्य र समन्वयन केन्द्रमा बढी सक्रिय देखिए । अध्ययनमा १ सय १९ स्वस्थ व्यक्ति र मस्तिष्कको आघात, वाई पोलर डिजअर्डर, मनोदशा विकार, सिजोफ्रेनिया भएका विभिन्न २६ हजार ६ सय ८३ बिरामीलाई समेत सामेल गरिएको थियो । यी विषयमा एकाग्रतावाला काम गर्दा समय जम्मा १ सय २८ मस्तिष्क क्षेत्रको विश्लेषण गरियो ।   मस्तिष्कको विकारले पुरुष र महिलालाई फरकफरक तरिकाले प्रभावित गर्ने पनि अध्ययनले देखाएको थियो । महिलामा उल्लेखनीय रूपले अल्जाइमर रोग, अवसाद र तनाव विकारको दर बढी देखियो भने पुरुषमा एडीएचडीको दर र आचरणसम्बन्धी समस्या बढी देखिएको हो ।   अध्ययनमा के पाइयो भने, महिलामा प्रिफन्टल कर्टेक्स रगतको प्रवाहको कारण सहानुभूति, अन्तरज्ञान, आत्म नियन्त्रण, चिन्ता र सहयोगको क्षेत्रमा बढी शक्ति प्रदर्शित गर्छ । प्रि–फ्रन्टल कर्टेक्समा रगतको प्रवाहमा वृद्घिले गर्दा बढी चिन्ता, उदासी रोग, अनिद्रा, खानपानमा असन्तुलन पाइने गर्छ ।",health
"के तपाईंलाई थाहा छ ? हाथ, खुट्टाका नङहरुको रंगले पनि तपाईंको शारीरिक एवं मानसिक स्वास्थ्यको बारेमा जानकारी दिन सक्छन् । नङमा देखिने सेतो दाग, गुलाबीपन या धर्सो हुनुको अर्थ हो- शरीरमा कतै-कुनै गम्भिर प्रकृतिको रोग अदृश्यरुपमा पलाइरहेको छ । जस्तै- लिभर, मुटु, फोक्सो, छाला एवं मानसिक स्वास्थ्य समस्या छ भन्ने कुराको प्रमाण व्याक्तिको नङबाट पनि थाहा हुन्छ ।     नङकोकाम हात-खुट्टाका औंलाहरुको सौन्दर्य बढाउनु मात्र होइन । यसले शरीरभित्र गुप्तरुपमा रहेका विभिन्न रोगहरुको बारेमा पनि संकेत समेत दिने गर्दछ । शरीरभित्र कुनै अगं-प्रत्यगंमा के कस्तो किसिमको खराबी (रोग) छ, या हुने संभावना छ भनेर नङले आफ्नो आकार, प्रकार, रगंपरिवर्तन, पातलो-मोटो खस्रो, खिएको, टुटेको, फुटेको, धर्सो आदि जस्ता परिवर्तनको माध्यमले जानकारी दिन्छ ।   जसरी कुनै बिरामिको रोगपत्ता लागाउनको लागि आवश्यकतानुसार उसको एक्स-रे, इसिजि, ईलेक्ट्कार्डियोग्राम, दिसा, पिशाब, खकार, रगत याबत कुराहरुको जाँच गराइन्छ । यसै जाँचको क्रममा चिकित्सकद्वारा रोगीको अब्जर्वेशन गर्नुका साथै ऊसको शारीरिक परिक्षण (फिजिकल एक्जामिन) गर्ने क्रममा रोगीको हात, खुट्टाका औंलाहरुको पनि निरीक्षण गरिन्छ । यसबाट पनि रोगको निदानमा थप मद्दत मिल्दछ ।   आयर्वेदिक, होमियोप्याथिक, युनानी चिकित्सा पद्दतिहरुमा बिरामिको नङको रंग परिवर्तन हुनुलाई विशेष महत्व दिईन्छ ।   # रोग निर्धारण तथा निवारण- चिकित्साशास्त्रको इतिहासलाई हेर्ने हो भने प्राचिनकालमा त्यसबेला आजको जस्तो रोग निदानका आधुनिक उपकरणहरु थिएनन् । त्यसबेलाका आयुर्वेदिक फिजिशियन (वैद्य), युनानि (हकिम)हरुले रोगिको शारीरिक निरिक्षणको क्रममा नाडी, जिब्रो, र हातखुट्टाका नङहरुलाइ हेरिकन रोगको पहिचान मात्र होइन कि गम्भिर रोगको सफल उपचार पनि गर्ने गर्दथे ।   सन् १७९० मा जब होमियोप्याथिक चिकित्साको विकास भयो तत्पश्चात, रोगीको अन्य परिक्षण गराउनुको साथै हात-खुट्टाका नङको विभिन्न अवस्थालाई मध्येनजर राखेर, नङकोरंग, रुप, आकार, परिवर्तनले– रोगनिर्धारण गर्नेमात्र होइन की सफलतापूर्वक रोग निवारण पनि गर्दै आइरहेको छ  । होमियोप्याथिक चिकित्साविज्ञानको मेटेरियामेडिका (औषधि गुणलक्षण संग्रह) नामक पुस्तकमा नङको आकार, प्रकार, रंगपरिवर्तनका साथै विभिन्न अवस्थाहरुको बारेमा प्रयाप्त जानकारी उपल्बध छ ।  # नङले स्वास्थ्यको कुन रहस्य प्रकट गर्दछ- स्वस्थ्य नङ चिल्लो र दाग-धब्बारहित हुन्छ । नङको रगं र आकार एकनासको हुन्छ ।      १) चाँडै भाँचिने, चर्केको, सुख्खा तथा छिटो झर्ने खालको नङले थाइरोइड हार्मोन्स असन्तुलनको संकेत गर्दछ ।   २) नङ चिरिएको छ, रगं पहेंलो छ भने सम्भवत: फंगल (ढुस्सी) इनफेक्शन को कारण हुनसक्छ ।   ३) नङको मुनितिर कुनै गहिरो रगंको धरसो छ भने यसले कुनै गम्भिर रोग छ वा हुने तर्फ संकेत गर्दछ । जतिसक्दो चाँडै परिक्षण गराउनुपर्छ । यो लक्षणले छालाको केन्सर भएको संकेत दिन्छ ।  ४) नङको रगं निलो हुन थाल्यो भने आस्थमा, तथा मुटु रोगको संकेत हो ।  ५) नङको पहेंलो रगंमा परिवर्तन हुनु केन्सर जस्तो घातक रोगको संकेत हुनसक्छ ।   ६) घडिको शिशा आकारको नङ टि.बी. फोक्सोको टियुमर, मुटुको परानो रोगको संकेत दिन्छ ।  ७) चम्चा आकारको नङले सिफिलिस, छाला सम्बन्धी रोगको तथा मानसिक समस्या छ भन्ने कुराको संकेत दिन्छ ।  ८) नङमा डाँडाको टुप्पो जस्तो खस्रो धरसो देखिन्छ भने यो वशांनुगत रोगको संकेत हो । यसबाट अर्थराईटिस, कोलाईटिस, जस्तो रोग छ या हुनेसक्ने सम्भावना तर्फ संकेत गर्दछ ।  ९) नङको रगं आधा गुलाबि र आधी सेतो देखिन्छ भने मधुमेह रोग तर्फ संकेत गर्दछ।   १०) एकदमै सेतो नङले एनिमिया, डायबिटिज या लिभर सम्बन्धि कुनै रोग छ या हुने तर्फ संकेत दिन्छ ।",health
"केही दिनअघि जन्मिएको बच्चालाई दूध चुसाउन अप्ठ्यारो भएपछि लगनखेलकी माया सापकोटा डाक्टरकहाँ गइन् । सरकारी डाक्टरले बच्चालाई ‘फर्मुला’ दूध खुवाउन सुझाए । डाक्टरले भनेपछि ‘ठीकै होला’ भन्दै उनी निजी फार्मेसीमा फारेक्स (पाउडर मिल्क) किन्न गइन् । फार्मेसीवालाले उनलाई थरी थरीका पाउडर दूधका पोका र बट्टा देखाए, उनले एक हजार तिरेर एउटा समातिन् । फारेक्सबारे न उनले कुनै सल्लाह लिइन्, न फार्मेसीवालाले केही भन्यो ।    आमाको दूधलाई प्रतिस्थापन गर्ने वस्तुको बिक्रीवितरण नियन्त्रण ऐन, २०४९ तथा नियमावली, २०५१ अनुसार त्यस्ता वस्तुहरूको प्रवद्र्धन र विज्ञापन गर्न तथा खुला बेचबिखन गर्न पाइँदैन । फार्मेसी सञ्चालकले भने यस नियमविपरीत त्यस्ता वस्तुहरूको खुला विज्ञापन गरिरहेका छन् । अस्पताल हाताभित्रै यस्ता वस्तुहरूको खुलमखुला बिक्री गरिएको छ । कानुनले भने अस्पताल हाताभित्र र वरपरका फार्मेसीमा ती वस्तुहरूको बिक्रीवितरणमा रोक लगाएको छ ।   कानुनले यस ऐनको उल्लंघन गरिएको पाइएमा मुद्दासमेत चलाउन सकिने अधिकार दिएको छ । ‘बलियो कानुन भएर पनि फितलो कार्यान्वयन कायम रहेका कारण दोषीलाई सजाय हुन नसकेको’ पोषणविद् डा. अरुणा उप्रेती बताउँछिन् । उप्रेतीका अनुसार आमाको दूधलाई प्रतिस्थापन गर्ने वस्तुले बच्चाको स्वास्थ्यलाई हानि मात्रै गर्छ, यसको कुनै फाइदा नै छैन । ‘यसले एकछिनका लागि मात्रै बच्चाको पेट भरिएजस्तो हुन्छ जहाँ कुनै पोषण तत्त्व हुँदैन,’ डा. उप्रेतीले भनिन्, ‘यस्ता खानेकुराको बट्टामा अंकित फलफूल र भिटामिन सबै झूट हुन् ।’  सहरमा दिनानुदिन यस्ता कृत्रिम वस्तुहरूको माग बढ्दो छ । तौल बढ्ने, स्तनको आकार बिग्रिनेजस्ता भ्रम र कामकाजी आमासँग बच्चालाई दूध चुसाउने समय नहुँदा आधुनिक आमाहरू आफ्नो दूधको सट्टा बजारमा पाइने कृत्रिम दूध खुवाउने प्रवृत्तिका कारण यस्ता अखाद्य वस्तुहरूको माग बढिरहेको पोषणविद् बताउँछन् ।  कृत्रिम दूधको बढ्दो उपभोगका कारण पूर्ण स्तनपान दर घटी बाल स्वास्थ्य जोखिममा परिरहेको पोषणविद् डा. अतुल उपाध्यायले बताए । ‘बजारिया दूधले बच्चामा कुपोषण बढाउँछ, रोगसँग लड्ने क्षमता घटाउँछ, ‘डा. उपाध्यायले भने, ‘दीर्घकालमा गएर उनीहरू विभिन्न रोगबाट पीडित हुन्छन्, मानसिक असर पनि गर्छ ।’   बजारिया दूधको सट्टा बच्चालाई घरमै बनेका तरकारी र दालको रस फाइदाजनक हुने चिकित्सकहरू बताउँछन् । ज्वानो, मेथी र घरेलु खानेकुराको झोल सेवनमा ध्यान दिनुपर्ने उनीहरूको सुझाव छ । बजारिया दूधको माग नघटेसम्म नेपालमा बाल मृत्युदर नघट्ने स्वास्थ्य सेवा विभागका प्रमुख डा. राजेन्द्र पन्तले बताए । ‘स्तनपान र पोषणबारे चेतना नहुँदा आमाको दूधलाई प्रतिस्थापन गर्ने वस्तुतर्फ आकर्षण बढ्दै गएको छ, यसको मागलाई घटाउनुपर्छ,’ डा. पन्तले भने ।  यस्ता वस्तुहरूको जथाभावी बिक्री रोक्न सरकारले जिल्ला जनस्वास्थ्य कार्यालय र औषधि व्यवस्था विभागलाई तोकेको छ । अनुगमन गर्ने यी निकायहरू निष्क्रियताले पनि अवैध बिक्रीलाई बढावा मिलिरहेको छ । काठमाडौंका सबै सरकारी अस्पताल वरपरका फार्मेसीमा आकर्षक ढंगबाट यस्ता वस्तुहरूको बिक्री भइरहेको छ । अझ सरकारी शिक्षण अस्पतालमा परिसरभित्रैको फार्मेसीमा आकर्षक रूपले सजाएर राखिएको छ । आमाहरू डाक्टरकै सल्लाहमा बजारिया दूध किनेर बच्चालाई खुवाइरहेका छन् ।  जिल्ला जनस्वास्थ्य कार्यालय काठमाडौंका प्रमुख महेन्द्रकुमार श्रेष्ठका अनुसार बलियो कानुन अभावका कारण नियम मिच्ने व्यापारी बढिरहेका छन् । ‘हामीसँग बजेट र जनशक्ति अभाव छ, अनुगमन फितलो छ,’ उनले भने । औषधि व्यवस्था विभागका प्रमुख नारायणप्रसाद ढकालको पनि उस्तै जवाफ छ ।",health
